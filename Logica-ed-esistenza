Jean Hyppolite

Logica e esistenza
==================

Saggio sulla logica di Hegel

Edizione originale: Jean Hyppolite, *Logique et existence. Essai sur la
logique de Hegel*, Presses Universitaires de France, Paris 1952,
1991^3^.

Traduzione di Marco Cassisa.

PRIMA PARTE

LINGUAGGIO E LOGICA
-------------------------------------

### INTRODUZIONE^**[^1]**^

La Logica hegeliana prende avvio dalla identificazione del pensiero e
della cosa pensata. La cosa, l’essere, non è al di là del pensiero, e il
pensiero non è una riflessione soggettiva che sarebbe allora estranea
all’essere. Questa logica speculativa prolunga la logica trascendentale
di Kant, ma esorcizzando il fantasma di una cosa in sé che infesterebbe
di continuo la nostra riflessione e limiterebbe il sapere a vantaggio
della fede e del non-sapere. Il sapere assoluto significa l’eliminazione
di principio di questo non-sapere, vale a dire di una trascendenza per
essenza irriducibile al nostro sapere. La *Fenomenologia* dimostra
concretamente, attraverso una raccolta rimemorante dell’esperienza
umana, che il sapere e l’Assoluto si confondono. Al fine di produrre una
tale dimostrazione, è senza dubbio necessario approfondire le nozioni di
sapere e di essere assoluto, mostrare concretamente, vale a dire
attraverso una descrizione dell’esperienza, l’errore quasi ingenuo che
fa della conoscenza e dei concetti un elemento intermedio o uno
strumento; ma la denuncia di un errore ingenuo non avviene con argomenti
accademici, bensí piuttosto mediante un ritorno “alle cose stesse”,
attraverso cioè una ingenuità autentica che scarta le false
interpretazioni e si accontenta di registrarne la nascita necessaria. Il
sapere assoluto non è differente dal sapere immediato da cui prende
avvio la *Fenomenologia*: ne è solo la vera presa di coscienza.
Empirismo e razionalismo non si oppongono. L’invenzione dialettica altro
non è che una scoperta dell’essere, non già una costruzione in qualche
misura arbitraria; la dimostrazione dialettica fa corpo unico con la
realtà che si interpreta e riflette se stessa in un linguaggio colmo di
senso. La prefazione della *Fenomenologia*, forse l’esposizione piú
bella della filosofia hegeliana, fornisce su questo punto delle
indicazioni tanto dense quanto significative. L’oggetto proprio della
filosofia, dice Hegel, è la realtà effettuale (Wirklichkeit), categoria
della Logica che designa l’unità concreta dell’essenza e della
apparenza, manifestazione che altro non manifesta se non se stessa e che
dà prova della propria necessità non già in una intelligibilità
separata, ma nel proprio movimento e sviluppo. Che questa realtà
comprenda se stessa e si esprima come linguaggio umano è ciò che Hegel
chiama ‘concetto’ o ‘senso’; da subito il senso è immanente all’essere
del sapere assoluto, che egli dice essere “la riflessione che, a sua
volta, è semplice; è l’immediatezza come tale per sé, è l’*essere* che è
riflessione in se stesso”^[^2]^. Il linguaggio umano, il Logos, è questa
riflessione dell’essere in se stesso che riconduce sempre all’essere,
che si richiude sempre su di sé indefinitamente, senza che vi sia mai
necessità di porre o postulare una trascendenza distinta da tale
riflessione interna, un al di là che non si rifletterebbe completamente
o una riflessione che, solamente mediatrice, starebbe fuori dall’essere.
Il disegno ultimo di Hegel è forse giungere a quella fusione completa
dell’immediato e della mediazione, della realtà e del senso, che conduce
a un’evidenza vissuta, a una dimostrazione che non è che il movimento
stesso della realtà: “Poiché la mediazione non è altro che la
semoventesi uguaglianza con se stessa.”^[^3]^ Quanto alla filosofia,
essa non si occupa di dimostrazioni estrinseche – quali sono per Hegel
le dimostrazioni matematiche, nelle quali la mediazione è un
intermediario tra unità inerti che si devono comporre e scomporre
dall’esterno – ma di quelle dimostrazioni nelle quali è l’immediato
stesso che si mostra come mediazione (di sé) e la mediazione che si
rivela come l’Immediato vero, l’essere che è senso e il senso che è
essere, attraverso una riflessione che è sviluppo e simultaneo ritorno a
sé. “Elemento e contenuto della filosofia non è l’astratto o il non
effettuale ma l’*effettuale*, l’autoponentesi, ciò che vive in sé,
l’essere determinato che è nel proprio concetto \[…\] L’apparenza è un
sorgere e un passare che né sorge né passa, ma che è in sé e costituisce
l’effettualità e il movimento della vita della verità.”^[^4]^ È la
temporalità che è eterna, cioè movimento perpetuo dell’apparire che
implica lo scambio del futuro e del passato, del senso e dell’essere, e
come la permanenza presente di questo scambio che è riflessione interna.

Appare allora come la piú alta forma dell’esperienza umana (e non vi è
nulla che sia al di fuori dell’esperienza umana) sia la rivelazione
dell’identità dell’essere e del sapere, la penetrazione nella struttura
di questa universale coscienza di sé, in seno alla quale l’essere si
dice, si esprime, esponendo tanto la cosa di cui si parla quanto l’Io
che parla. Seguire cosí il movimento della categoria che si determina in
categorie, in momenti o nodi particolari di una catena dialettica, è
fare una logica della filosofia, e tale è proprio il senso dell’impresa
hegeliana. Ma questo discorso che il filosofo fa sull’essere è
altrettanto il discorso stesso dell’essere attraverso il filosofo. Ciò
presuppone da subito la formulazione di una filosofia del linguaggio
umano sparsa nei testi di Hegel : “Le forme del pensiero e dell’essere
trovano la loro esposizione e il loro essere nel linguaggio dell’uomo.
In tutto ciò che diviene sua interiorità, sua rappresentazione in
generale, si ritrova l’intervento del linguaggio e in questo linguaggio
vi si trovano le categorie; è cosí che l’uomo pensa tutto naturalmente
secondo la logica, o che piuttosto la logica costituisce la sua natura
stessa.”^[^5]^ Ma come può il linguaggio umano essere quella “voce \[…\]
che si rivela quando suona non piú voce di nessuno”^[^6]^? Come l’essere
può dirsi nell’uomo, e l’uomo divenire coscienza universale dell’essere
mediante il linguaggio? Per tentare di rispondere a questa fondamentale
domanda, è necessario esorcizzare il fantasma del non-sapere, come
dell’ineffabile, mostrare in che modo il linguaggio umano si costituisce
come esserci dello spirito e senso dell’essere, e infine scartare con
ciò stesso la nozione di un linguaggio propriamente tecnico che non sia
insieme senso e linguaggio, ma calcolo estrinseco, manipolazione
esteriore dei segni. Perché bisogna preferire i *lógoi* ai *mathémata*
come espressione vivente dell’essere? Questa seconda parte della
questione permette di ravvisare nel linguaggio umano il ‘medio’ stesso
della dialettica.

### <span id="anchor-2"></span>Capitolo primo\
\
\
L’INEFFABILE

Quali sono i limiti del sapere e del linguaggio? Tale problema è quello
del non-sapere e dell’ineffabile. La *Fenomenologia* vi si imbatte da
subito come ignoranza fatale sul piano empirico, allorché Edipo non
riconosce il padre nella figura del proprio aggressore e la madre nella
regina che sposa e quando poi la buona coscienza agisce come se
conoscesse tutte le circostanze dell’azione. Ma tale non-sapere è
relativo: non implica necessariamente un non-sapere assoluto che per
essenza sfugga al concetto. È contro un siffatto ineffabile che si
dirige la coscienza filosofica nella *Fenomenologia*. Lo sforzo teso
della attività concettiva deve permettere di esprimere concettualmente
quel vero originario di cui ha parlato Reinhold e a proposito del quale
Hegel scriveva nella sua opera su Fichte e Schelling che, se un siffatto
vero fosse presupposto, bisognerebbe far cominciare e finire la
filosofia nell’attività di coniare concetti inconcepibili piuttosto che
rinunciare al pensiero. Rinunciare al discorso, alla istituita comunanza
delle coscienze, o abbandonarsi al sentimento che è al di sotto del
linguaggio è tutt’uno: “Poiché il senso comune fa appello all’oracolo
interiore del sentimento, rompe ogni contatto con chi non è del suo
parere; esso è costretto a dichiarare di non aver altro da dire a colui
che non trovi e non senta in se stesso la medesima verità; – in altri
termini esso calpesta la radice dell’umanità. Questa infatti, per natura
tende ad accordarsi con gli altri; e la sua esistenza sta soltanto
nell’istituita comunanza delle coscienze. Il non umano, l’animalesco,
consiste nel fermarsi nel sentimento, e nel dar contezza di sé solo per
mezzo di questo.”^[^7]^ Ma, se è vero che il pensiero è un dialogo, con
un altro o con se stesso, ci si può ben domandare se l’essere si presti
ad esser espresso e se non sfugga radicalmente al Logos che pretende di
significarlo. Nella filosofia antica il problema si pone proprio al
livello del mondo sensibile. Ciò che è solamente sentito, è sempre
sfuggente, di fatto inesprimibile; la scienza non potrebbe restar tale
se fosse esclusivamente sensazione. Il filosofo platonico ha dovuto
oltrepassare la ** affinché il linguaggio umano non fosse privo di
oggetto. L’essere sensibile, in quanto singolarità pura o puro
godimento, è ineffabile. Supponiamo che esistano cose in sé o anime
singolari: non saremmo in grado né di concepirle, né di nominarle,
poiché concezione e linguaggio si muovono nell’universale. Tutte le
determinazioni, per mezzo delle quali noi pensiamo le cose, sono nomi,
determinazioni generali; esse stabiliscono tra le cose una comunanza e
una continuità che non corrispondono all’opinione, peraltro comune,
secondo la quale solo il singolo esiste: siffatta certezza si crede
immediata e pretende di cogliere, al di qua di ogni linguaggio e di ogni
senso, un questo individuale o un questo incomparabile. Vi sarebbe un al
di qua del linguaggio in grado di catturare immediatamente un essere: un
essere per natura ineffabile.

Ma si dà anche un al di là del linguaggio e del concetto che appare come
l’oggetto di una fede. Le filosofie che Hegel studia nella sua opera
jenese su *Fede e Sapere* sono a suo parere filosofie della riflessione
che negano piú o meno tutte il sapere per far spazio alla fede. Ed è qui
che l’espressione ‘non-sapere’ è perfettamente adeguata: è impossibile
al sapere oltrepassare la connessione dell’esperienza quale è mostrata
dall’intelletto e che è ancora riflessione implicita; ma, grazie alla
riflessione esplicita, esso scopre la propria finitezza ed è dunque solo
in grado di negare se stesso e di permettere alla fede un
oltrepassamento di questo sapere. L’Assoluto è in tal caso oggetto di
una fede e non di un sapere: è al di là della riflessione e di qualsiasi
sapere. Hegel mostra come queste filosofie della riflessione ripieghino
sulla finale soggettività del sapere, e conducano tutte al mistero di un
al di là del sapere, di un assoluto ineffabile. Soffermiamoci dunque
sull’analisi che Hegel dedica a questo proposito alla filosofia di
Jacobi, che egli studia tra le filosofie di Kant e di Fichte.

La filosofia di Jacobi è stata sovente considerata come una filosofia
del sentimento, ma ciò significa solamente che essa pretende di
sostituire al sapere un coglimento immediato dell’essere, al quale
Jacobi dà il nome generico di fede. Il sapere è solamente formale, non
coglie alcun contenuto, collega proposizioni, e la sola filosofia
coerente è per Jacobi la filosofia di Spinoza, che egli, a detta di
Hegel, comprende peraltro assai male. Ma la fede oltrepassa la filosofia
per il coglimento diretto di un contenuto inconcepibile, di un
incondizionato (l’immediato) che essa trova tanto nel finito quanto
nell’infinito. Per questo Jacobi può scrivere: “Noi siamo tutti
fanciulli nella fede \[…\] È grazie alla fede che noi sappiamo di avere
un corpo e che all’esterno di noi sono presenti altri corpi e altri
esseri sensibili.”^[^8]^ In altri termini la fede non concerne solamente
l’eterno o Dio, ma addirittura gli esseri finiti stessi, in quanto
esistenze; cosí, con un’espressione che risuona di echi contemporanei,
Jacobi può dire : “Il merito maggiore del filosofo \[*des Forschers*, di
colui che ricerca\] non è forse quello di “svelare e rivelare
l’esistenza”^[^9]^?, ma a suo parere un tale merito può essere acquisito
esclusivamente fuggendo la forma razionale della scienza incapace di
tale rivelazione. L’inconcepibile, l’innominabile, è l’essere singolare
nella sua pura singolarità, l’esistente, come pure l’al di la di questi
esseri finiti, il trascendente, e il rapporto mutuo di questi due
esistenti. Hegel ha tentato di esprimere siffatta visione del mondo di
Jacobi : “Questa relazione di una finitezza assoluta al veramente
assoluto è la *fede*, in cui invero la finitezza^[^10]^ si riconosce
davanti all’eterno come finitezza e nulla, ma dispone questo
riconoscimento in modo tale da salvare e mantenere se stessa come un in
sé al di fuori dell’assoluto.”^[^11]^ Certo, Hegel riconosce che Jacobi
si adopera per mantenere una vitalità del singolo nella vita morale
affermando che “la legge è fatta per l’uomo e non l’uomo per la
legge”,^[^12]^ ma questa vitalità sprofonda nella pura soggettività,
nell’anima singola, indicibile, e gli eroi dei romanzi di Jacobi, gli
Allwill e i Woldemar, sono sempre tormentati da se stessi, non si
abbandonano all’oggettività. Sono anime belle, capaci certo di una
bellezza morale, ma incapaci di dimenticare se stesse, di rinunciare a
questa coscienza della soggettività, a questo ritorno perpetuo della
riflessione sul soggetto che agisce: “Il tono fondamentale di queste
figure è questa cosciente mancanza di oggettività, questa soggettività
fermamente attaccata a se stessa – la cronica infermità etica.”^[^13]^
Il dolore malinconico è prerogativa delle anime belle, se, come è stato
sottolineato da grandi poeti quali Dante o Goethe, l’inferno è essere
sempre ripiegati su di sé, riflettere senza posa sulla propria azione.
Già solo sviluppando di poco il tema di Jacobi, e questa concezione
della fede come opposta al sapere, si metterebbe in luce un primo
silenzio al di sotto di ogni linguaggio, una prima aderenza all’essere
che sarebbe immediata e verrebbe a mettere in questione il sapere come
riflessione e concetto. Essendo in grado d’altronde di criticarsi, di
riflettere su se stessa, questa riflessione scoprirebbe il proprio esser
niente; e grazie alla fede tenterebbe di raggiungere quel primo
silenzio, quel primo contatto immediato con l’essere. La filosofia –
l’espressione dell’essere in concetti e discorsi – distruggerebbe se
stessa. Il silenzio, l’ineffabile, sarebbe piú alto della parola. Il
non-sapere sarebbe in quanto fede la sola possibilità per l’uomo di
oltrepassare la conoscenza condizionata e finita, che si esprime nella
mediazione del discorso.^[^14]^

Se il non-sapere, l’inconcepibile, l’ineffabile, è un limite assoluto
del sapere, non si dà sapere assoluto. Ora, la tesi essenziale della
*Fenomenologia* è di stabilire tale sapere assoluto a partire
dall’intera esperienza umana. Ma il sapere non è esclusivamente sapere
dell’essere, è anzi ciò che permette l’istituita comunanza delle
coscienze; esso è, come dice la *Fenomenologia*, “L’*esserci* del puro
Sé come Sé.”^[^15]^ Il linguaggio dice le cose, ma dice altresí anche
l’Io che parla e stabilisce la comunicazione tra i diversi Io: è lo
strumento universale del loro mutuo riconoscimento. “Nel linguaggio la
singolarità per sé essente dell’autocoscienza come tale entra
nell’esistenza, cosicché la singolarità è per altri.”^[^16]^ È in questo
linguaggio, conclude Hegel, che si può dire : “L’Io è questo io, – ma
parimente Io universale.”^[^17]^ Se il compito della *Fenomenologia*,
nel preparare il sapere assoluto, è in realtà duplice; se essa si
propone di mostrare insieme che l’essere, la vita, è sapere, e che il
sapere di sé è sapere universale (vale a dire oltrepassa e assorbe tutte
le autocoscienze singolari), allora è necessario che l’autocoscienza non
sia una singolarità ineffabile rinchiusa nella propria intuizione; è
necessario che il discorso umano sia insieme il discorso dell’essere e
il discorso di una universale coscienza di sé. Ciò implica la
possibilità di un riconoscimento universale, di un discorso
intelligibile che sia insieme questo io e tutti gli io. Certo, il
problema del riconoscimento non ha una soluzione immediata nell’opera
hegeliana. La violenza o il disprezzo, il rifiuto superbo di comunicare,
o persino il sentimento dell’impotenza a instaurare ogni comunicazione
sono sempre possibili. Gli uomini, uscendo a fatica dal puro animalesco
sentimento di sé, si affrontano in una lotta per la vita e per la morte,
da cui risultano dei padroni e dei servi, dei lavoratori che trasformano
il mondo, fino a che il pensiero non si manifesta come pensiero
universale, come pensiero concettuale; ma il discorso riproduce nella
propria dialettica vivente un tale affrontarsi delle autocoscienze. Esso
riproduce il movimento del riconoscimento reciproco che è
l’elemento^[^18]^ stesso del sapere assoluto. Che cosa significa,
originariamente, il termine ‘dialettica’, se non l’arte della
discussione e del dialogo? Socrate partiva dalle opinioni correnti e si
sforzava di costringere il proprio interlocutore a uscire da se stesso,
a confrontare il suo pensiero a quello di un altro: da ciò nascevano
opposizioni e contraddizioni; sovente l’interlocutore era condotto a
scoprire una contraddizione nel proprio pensiero; egli poteva allora
sfuggire l’ironia socratica, rifiutarsi di prolungare la discussione o
tentare di realizzare l’accordo attraverso la divergenza delle opinioni.
Cosí la dialettica è il momento del discorso che elabora lo sviluppo di
una autocoscienza universale, in cui nel medesimo tempo la singolarità è
universale e l’universalità singolare, cioè soggetto, che si esprime e
si costituisce di determinazione in determinazione. Ogni altra
singolarità, cioè ogni Io che si rifugi nel silenzio e si rifiuti alla
comunicazione, pretendendo con ciò stesso di raggiungere un assoluto al
di là o al di qua di questa espressione, è vittima di un’illusione.
L’espressione del senso è la fatica del pensiero e questa fatica non
parte da un ineffabile che sarebbe dato prima di tutto, né conduce al di
là verso una trascendenza ineffabile; la singolarità sensibile, come
anche il mistero della fede, sono per Hegel delle illusioni, o
piuttosto, giacché non si può dare un’illusione inspiegata, sono la
presentazione dell’Assoluto come puro nulla o dissoluzione. La vita
umana è sempre linguaggio, senso, a meno di non perdere la propria
peculiarità, di ridivenire vita animale; la singolarità che essa crede
di raggiungere si perde allora immediatamente nell’universalità,. ma
nell’universalità astratta; l’essere immediato si inverte non meno
immediatamente nel nulla. Solo il divenire, che, al livello
dell’immediato, è già mediazione, prefigura ciò che sarà questo
discorso: la riflessione dell’essere in sé, l’Assoluto come
autocoscienza universale o come soggetto, che pone sé quando al punto di
partenza non era se non un presupposto, un nome vuoto. “Oltre al Sé
sensibilmente intuito e rappresentato, quello che indica il puro
soggetto \[vale a dire l’, la sostanza\], il vuoto uno
aconcettuale, è prevalentemente il nome come nome.”^[^19]^ Ma, ancora
una volta, che cos’è questo Sé sensibilmente intuito e rappresentato,
che cos’è questo sensibile al di fuori del senso che gli conferisce il
linguaggio? La *Fenomenologia* dello spirito contiene a questo riguardo
delle analisi che saranno riprese sul piano della logica ontologica e
che possono contribuire a chiarire ulteriormente il famoso rovesciamento
dell’essere nel nulla con cui quella logica comincia.

Il rifiuto dell’ineffabile e la caratteristica propria del linguaggio
umano, come Logos dell’essere e come universale autocoscienza, si
ritrovano nei diversi stadi della *Fenomenologia dello spirito*: dal
primo capitolo sulla *certezza sensibile* fino a uno degli ultimi dove
l’anima bella che rifiuta il riconoscimento universale sprofonda nel
nulla, sola espressione della sua sconfitta. Certamente questo sviluppo
della autocoscienza sembra potersi arrestare in ciascuna fase
particolare; essa può perdersi nella violenza (di cui infatti Socrate è
stato vittima), essere inghiottito nella noia e nella dissolutezza; il
discorso dialettico potrebbe cosí arrestarsi, e lo scetticismo è in
effetti sempre possibile; ma ciò che caratterizza questo scetticismo, è
che esso finisce sempre nel nulla, e che ha sempre bisogno di un nuovo
contenuto per poterlo sempre di nuovo dissolvere. Questo nulla non è
altro che ciò che nella natura vivente si presenta come morte, e come
scomparire puro e semplice nella natura in generale. La coscienza che
pretende di vivere la singolarità pura senza pensarla o significarla non
può di fatto che annullarsi: invano essa rifiuta il linguaggio e il
discorso; invano pretende di attingere un assoluto ineffabile. Ciò che
essa dice è il contrario di ciò che intende dire, ed è il linguaggio che
ha ragione; se, per cocciutaggine, rinuncia al linguaggio, può solo
perdersi, dissolversi. Questa dissoluzione è, ripetiamolo, sempre
possibile, e la sola trascendenza virtuale appare allora come quella del
nulla. Lo scetticismo non si avvede che il processo discorsivo prosegue
sempre, procedendo di forma in forma, di figura in figura, di
determinazione in determinazione, e che ogni nulla è in modo determinato
“il nulla di ciò da cui risulta”.^[^20]^ Lo scetticismo finisce con
l’astrazione del nulla: lo isola come l’ineffabile anziché pensarlo come
la negatività interna che permette al discorso di procedere muovendo di
determinazione in determinazione; ma la coscienza che accampa la pretesa
di attingere l’essere assoluto nella singolarità, sia al di fuori sia in
se stessa, è vittima di quella pretesa immediatezza dell’essere, invece
del quale trova proprio il nulla, la trascendenza dell’astrazione
suprema invece della mediazione che sola è concreta. Tale passaggio
dall’essere al nulla è la verità della certezza sensibile immediata che,
rifiutando la mediazione, è allora preda del divenire. Essa ritrova
consistenza solo accettando le determinazioni che stabiliscono la
connessione e la comunanza di tutte le cose e che fanno della
singolarità sensibile un incrocio di determinazioni. Questa possibilità
della dissoluzione insita in pressoché tutte le fasi della
*Fenomenologia* non implica in alcun modo che lo sviluppo della
autocoscienza vada dal nulla all’essere concreto e determinato. La
dissoluzione non è l’inverso della progressione, giacché la coscienza di
sé nel suo discorso progredisce sempre da una figura determinata a
un’altra, da un senso a un altro, e non dal non-senso al senso. La
dissoluzione, sia come ricerca dell’immediatezza pura, sia come rifiuto
di ogni comunicazione (ciò che è lo stesso), è solamente ciò che
perseguita tutte le figure particolari della coscienza; quella
dissoluzione, quel non-senso, è allora la verità di questo rifiuto della
mediazione.

Nella certezza sensibile, la coscienza sperimenta la sua prima relazione
con l’essere; essa è certezza immediata, e pretende di essere certezza
*dell’*immediato. Ciò cui essa mira è dunque l’essere singolare unico e
ineffabile, che si tratti dell’essere al di fuori di lei, questa notte,
o questa luce unica, o di lei stessa, questa coscienza incomparabile; ma
essa è incapace di dire ciò che essa intende, ciò di cui ha opinione
(nel senso della  greca): “Quando dalla scienza si esiga, quasi sua
pietra di paragone, – prova che per altro essa non potrebbe sostenere, –
di dedurre, costruire, trovare *a priori* una cosí detta questa cosa, o
un questo essere umano, allora è anche giusto che tale esigenza dica
qual questa cosa, qual questo io essa opini; ma ciò dire è
impossibile.”^[^21]^ Orbene Hegel, che potrebbe a questo punto prendere
partito contro il linguaggio, adotta invece il linguaggio stesso come
ciò che solo ha validità. “La parola, dice, ha la divina natura di
invertire immediatamente l’opinione, di farla divenire altro \[…\] Noi
non parliamo assolutamente in quel modo che in quella certezza sensibile
noi opiniamo. Ma, come si vede, il piú verace è il linguaggio.”^[^22]^
Possiamo ben credere di cogliere l’essere singolare immediato come
singolare, ma ciò che diciamo è quanto di piú universale vi sia, un
questo, un questo qui, ma tutto è un questo, ogni io è un questo qui.
Crediamo di cogliere la ricchezza stessa: non ci resta di questa
esperienza che la coscienza della nostra povertà. Vediamo il singolo
trasformarsi in universale, e l’essere unico passare nel nulla come
nulla di tutte le determinazioni; certamente, noi possiamo riprendere
queste determinazioni nelle loro connessioni e ritrovare allora l’essere
come determinato, ma entriamo con ciò nel discorso che inizia con il
gesto con cui designamo le cose; e se l’universale si particolarizza,
ovvero si determina sempre piú, noi restiamo tuttavia eternamente
nell’universale senza mai poter dire altro che l’universale. In tal modo
le categorie sostengono già tutto ciò che noi diciamo percezione
sensibile, in quanto questa è vissuta da una coscienza : questi elementi
“sono la intelaiatura e la potenza dominatrice dell’intelletto medesimo;
sono soltanto ciò che è il sensibile come essenza per la coscienza, ciò
che determina le relazioni della coscienza con il sensibile e ciò in cui
decorre il movimento del percepire e del suo vero.”^[^23]^ Ma
l’intelletto meramente percipiente o la certezza sensibile immediata
ignorano una simile caratteristica della percezione o della certezza;
essi dicono che la filosofia ha solo a che fare con enti di ragione. “In
effetti, la filosofia ha anche a che fare con simili enti, e li
riconosce per le pure essenze, per gli elementi e le potenze assolute;
ma cosí essa li conosce in pari tempo nella loro determinatezza, e,
quindi, li domina”^[^24]^. La certezza immediata e la percezione sono
già senso, ma tale che non si riflette ancora su di sé, un discorso che
non è ancora il discorso che si conosce come tale, come sé, e come
discorso delle cose.

La coscienza sensibile non raggiunge ciò che essa crede di raggiungere,
o, almeno, ciò che solo opina; non meglio le riuscirebbe di raggiungere
se stessa come anima singolare e unica. In queste prime pagine della
*Fenomenologia *si rifiuta il solipsismo. Ma io, il soggetto della
certezza, non sono forse per me stesso una evidenza immediata, anteriore
ad ogni riflessione? Io sono, io esisto, ed esisto unico e
incomparabile; sono io che sento, e il sentire è immediato solo in me.
Ma quando dico io, un questo io qui, dico di fatto tutti gli io.
“Dicendo: io, questo singolo io, dico ogni io in* *generale: ciascuno è
quello che io dico: io, questo singolo, io.”^[^25]^ L’illusione è
tuttavia tenace, il soggetto della certezza sembra godere di un
privilegio; crede di serbare al di sotto del linguaggio una intuizione
indivisibile del proprio essere, ma tutti gli altri io rivendicano la
stessa intuizione: il loro confronto fa sparire la pretesa immediatezza
del loro punto di vista. “Uomini siamo, diceva Socrate, tu e io.”^[^26]^
Questo io, originario e originale, nel suo fondamento è solo un
universale, come il linguaggio lo esprime. Non è unico in quanto dice
io: crede solamente di esserlo. Quest’unicità è un’opinione. L’io che si
opina unico è ben piú vicino a un Si, che costituisce l’elemento
astratto dell’esperienza, cosí come l’essere astratto costituiva
l’elemento del sentire. Solo nell’intenzione, non di fatto, il vissuto
oltrepassa qui il linguaggio. “Io non è che universale, come ora, qui o
questo in generale.”^[^27]^ E questo universale che il linguaggio
esprime è la forma piú povera del pensiero, è l’astrazione suprema,
l’implicito nulla di determinazioni, l’essere che è come astrazione, ma
come astrazione di sé, non come astrazione psicologica. Io sono unico e
incomparabile: ciò significa parimenti che io non sono nulla, e posso
essere qualsiasi cosa. Io sono, in quanto questo singolo, l’universale
astratto, che ha cioè implicitamente dentro di sé il momento della
mediazione come negazione : “Un alcunché di cosí semplice che è per via
di negazione, e che è né questo né quello, un *non-questo*, e che è
altrettanto indifferente ad essere sia questo che quello, noi lo
chiamiamo un *universale*. L’universale è dunque in effetto il vero
della certezza sensibile.”^[^28]^ Cosí la singolarità sensibile si
esprime in modo vero mediante il proprio annientamento. Essa passa,
diviene, si nega, e se la si vuole trattenere, non resta che
quell’universale astratto, l’essere identico al nulla, l’elemento di
tutte le determinazioni. Anche l’Io singolo passa; ciò che resta è quel
nome universale, io, che il linguaggio dice cosí esattamente,
trasformando in banalità quella pretesa unicità. L’analisi hegeliana in
queste prime pagine della *Fenomenologia* è decisiva per
l’interpretazione della sua filosofia. Questo universale, che include la
mediazione sotto forma di negazione universale, o di nulla, è l’essere
che è divenire, ma che, credendosi fuori da quel movimento di
mediazione, non trattiene se non i due poli identici: l’essere che,
appena posto nella sua immediatezza rigida, si nega (infatti diviene) e
il nulla che, appena posto in questa stessa immediatezza, parimenti si
nega, vale a dire è, giacché l’essere c’è sempre, persino nel divenire.
L’Io vero, la singolarità autentica, cioè la coscienza di sé, lungi
dall’escludere la mediazione si confonde piuttosto con essa; essa è il
vero divenire, cioè il divenire di Sé: “L’Io, dice Hegel, o il divenire
in generale, questo atto del mediare in virtú della sua semplicità è
appunto l’immediatezza che è in via di divenire, nonché l’immediato
stesso.”^[^29]^

La singolarità immediata, che sarebbe intuizione ineffabile, “ciò che
non si vedrà una seconda volta”, è dunque la peggiore delle banalità. Se
viene posta, la si vede immediatamente dissolvere; nel suo fondo, essa è
dissoluzione. Se tale dissoluzione viene compresa, se è senso e
discorso, essa è tanto genesi quanto annientamento, è mediazione; per
questo la morte è il cominciamento della vita dello spirito, giacché al
livello della natura l’Assoluto (la sostanza) appare tanto come vita
quanto come morte, e questo circolo è senza fine. La singolarità delle
cose sensibili, e dei viventi perituri che sono modi dell’Assoluto,
manifesta quest’Assoluto nel suo annientamento. Nella natura non si dà
che un abbozzo di quella singolarità vera che è la mediazione riflessa,
dunque il Logos come coscienza di sé universale. La natura è spirito
solamente per lo spirito che la conosce; essa è in sé Logos: non lo è
per sé; essa è immediatamente l’esserci del Logos, ma come tale non è
posta che dallo spirito. “Ma la natura organica non ha storia alcuna
essa; dal suo universale, la vita, precipita immediatamente nella
singolarità dell’esserci, e i momenti in questa effettualità unificati,
– determinatezza semplice e vitalità singola, – producono il divenire
soltanto come movimento accidentale, dove ognuno di questi momenti è
attivo nella sua parte e dove è bensí mantenuto l’intiero: ma questa
mobilità è per se stessa limitata solo al proprio punto, perché in esso
non è presente l’intiero, e non vi è presente perché esso qui non è per
sé come intiero.”^[^30]^

La singolarità come essere immediato, la singolarità che cioè vuole
astrarsi dalla mediazione, è dunque immediatamente la propria
dissoluzione. Cosí accade nella natura; cosí per la coscienza che
pretenda di sfuggire al divenire del senso, al discorso e alla
mediazione. Rifiutando di pensarsi, abbandonandosi a ciò che essa crede
essere il vissuto puro, essa ridiscende fino all’incoscienza della vita,
e ciò che essa trova è necessariamente la morte, una morte di tutti i
momenti, e una morte che essa non comprende – per definizione – e che
dunque le si presenta insieme come necessità e come enigma, poiché la
necessità avvertita come tale e non pensata è l’enigma puro. “La
necessità, il destino sono appunto un alcunché di cui non si sa dire che
cosa operi, quali siano le sue leggi determinate e quale il suo
contenuto positivo, perché quel qualcosa è esso stesso l’assoluto
concetto puro intuito come essere; è il semplice e vuoto, ma
ininterrotto e inviolabile rapporto, la cui opera è solo il nulla della
singolarità.”^[^31]^

Supponiamo dunque che la coscienza rifiuti il discorso universale che
capovolge immediatamente il suo parere, che essa tenti di rifugiarsi in
quella che considera un’esperienza pura, per assaporare con ciò il
godimento unico della propria singolarità. Essa vorrà vivere invece di
pensare. Hegel ci descrive quest’esperienza in uno stadio piú alto della
*Fenomenologia*;^[^32]^ non si tratta infatti piú del tentativo della
certezza immediata, nella sua forma piú ingenua, ma di una sorta di
decisione cosciente, e, per cosí dire, deliberata, di ritorno indietro.
Egli prende come esempio di una simile esperienza l’episodio di Faust e
di Margherita. Si tratta di una coscienza, estenuata dall’universalità
del sapere e dal fardello della mediazione, che pretende di volgersi
tutt’intera ad un godimento ineffabile. Essa sa che “grigia è ogni
teoria, verde l’albero d’oro della vita”,^[^33]^ disprezza “intelletto e
scienza supreme forze umane”,^[^34]^ ma con ciò essa è consegnata al
diavolo e deve ritornare al fondamento: “zu Grunde gehen”.^[^35]^
L’espressione deve essere presa alla lettera. Questo fondamento è
precisamente il suo annientamento, che la coscienza ha rinunciato
appunto a poter comprendere. Essa aspira all’immediato, come Faust
vicino a Margherita, come dire che essa aspira a scomparire ma senza
nemmeno saperlo. Come coscienza singola che vuole vivere l’ineffabile e
rinunciare a pensare, essa desidera solamente prendere la vita “a quel
modo che si coglie un frutto maturo, verso il quale si stende la mano
proprio mentr’esso par che si offra.”^[^36]^ Tuttavia anziché essersi
gettata dalla morta teoria nella vita stessa, essa si è piuttosto
precipitata nella morte, nella dissoluzione della propria singolarità.
Questa dissoluzione essa non può comprenderla poiché, per definizione,
ha rifiutato di unire il vero al discorso, ha aspirato a discendere al
di sotto della mediazione che sola costituisce una coscienza di sé come
tale. Essa è dunque preda della necessità e del destino; ripete ad un
livello superiore l’esperienza della balbettante coscienza da cui era
partita la *Fenomenologia* : credeva di afferrare il questo singolare e
non possedeva che l’essere astratto; non potendo dire se non: “è, è”,
essa era costretta ad assistere alla sua negazione astratta. Voleva
andare al fondo di questa singolarità e ne trova proprio il fondo: la
dissoluzione che di nuovo si afferma, ma che non afferma altro se non la
necessità ovvero la morte, l’enigma puro, poiché il sentimento non
contiene in se stesso il senso esplicito dell’evento. “Mediante la sua
esperienza, nella quale doveva a lei svilupparsi la sua verità, la
coscienza è dunque divenuta a se stessa piuttosto un enigma; le
conseguenze delle sue operazioni non son a lei le sue operazioni
stesse”,^[^37]^ si trova alienata da sé, senza potersi dire o
comprendere. Il termine ‘destino’, soprattutto se lo si riferisce agli
studi giovanili di Hegel, dice ben piú che il termine ‘necessità’. Il
destino è un inizio di comprensione che accompagna il movimento astratto
della vita. Avere un destino è già penetrare il senso della necessità: è
non solamente vivere, ma vivere elevandosi alla coscienza di sé,
accettando la mediazione. “Il mediatore dovrebbe essere ciò, in cui
entrambi i lati facessero uno: dovrebbe dunque essere la coscienza che
conoscesse l’un momento nell’altro; che conoscesse nel destino il suo
fine e il suo operare, e nel suo fine e nel suo operare il suo destino,
e in tale necessità la sua propria essenza.”^[^38]^ Attenuando un poco
il paradosso, avendo cura di dare alla parola logica il senso che assume
in Hegel, si potrebbe dire che secondo Hegel l’esperienza umana non può
che essere logica (e lo è, d’altronde, anche quando lo ignora). Il
vissuto puro, questo ritorno alla natura, non significa proprio nulla:
la coscienza è sempre senso, discorso; l’ineffabile come limite assoluto
è il nulla.

Questo ritorno si presenta nella *Fenomenologia* tanto sul piano della
conoscenza quanto sul piano del godimento. La coscienza che conosce
ridiscende a un empirismo puro: “La coscienza che nei primi albori della
sua effettualità è certezza e opinione sensibili, ritorna a queste
dall’intero cammino della sua esperienza ed è di nuovo un sapere del
puro negativo di se stessa o di cose sensibili, cioè di cose
nell’elemento dell’essere le quali stanno indifferenti di contro al suo
esser-per-sé. Ma essa qui non è coscienza naturale immediata, anzi tale
si è fatta a se stessa.”^[^39]^ Questo ritorno all’empirismo si fonda
sulla comprensione della nullità di tutte le altre figure, ciò che è,
però, una prova solamente negativa. Ritorniamo dunque all’esperienza
pura e ineffabile, che però si rivela una volta di piú come l’astrazione
suprema. È stato detto che “lo scetticismo è un frutto sempre rinascente
dell’empirismo.” Per lo meno è il risultato di quel ritorno indietro,
compiuto al fine di ritrovare un al di qua del discorso e di
mantenervisi. La coscienza di sé, quando non è a sé Logos, è preda di
una Logica di cui non è niente piú che una vittima. La dialettica si
esercita in sé su di essa quando essa non è a se stessa questa
dialettica.

Questo discorso, per essere valido, deve essere il discorso di una
coscienza di sé universale, e lo è in quanto linguaggio, in quanto
presuppone una istituita comunicazione tra le coscienze singole che, nel
linguaggio, mutuamente si riconoscono e aspirano a tale riconoscimento.
Quest’ultimo è l’elemento fondamentale del sapere assoluto, e proprio il
linguaggio è questo riconoscimento, ed è quella connessione di singolare
e universale che è per Hegel il concetto o il senso. Se per Cartesio il
matematico non poteva essere ateo senza perdere la garanzia delle
proprie dimostrazioni, per Hegel la verità trova il suo terreno e il suo
fondamento in quella comunicazione delle coscienze, e l’anima bella che
si chiude nel silenzio interiore per non profanare la purezza della
propria anima, che s’immagina di trovare al proprio fondo l’assoluto
divino nella sua immediatezza, non può che dissolversi nel nulla. “In
questa lucida purezza dei suoi momenti, una infelice anima bella, come
la si suol chiamare, arde consumandosi in sé stessa e dilegua qual vana
caligine che si dissolve nell’aria.”^[^40]^ Essa deve accettare di
trasformare il suo pensiero in essere, di darsi sostanzialità, e di
affidarsi alla differenza assoluta; ma allora essa si manifesta nella
propria particolarità, nel nodo stretto delle proprie determinazioni. La
sua salvezza tuttavia non potrebbe essere in quella fuga dinanzi alla
determinatezza, in quel rifugio interiore in cui essa crede di stabilire
un contatto silenzioso con la divinità. Quella pura vita interiore è
illusione. Essa non può né rinunciare all’universalità, né rifiutare la
determinatezza che sola le conferisce l’esserci. Questo rifiuto la
condurrebbe solo a quella dissoluzione che abbiamo visto incombere
sempre sulla astratta singolarità (astratta proprio per quel rifiuto
delle determinazioni) che si rivela dunque identica all’astratta
universalità. L’anima bella compie in sé, ma senza la sua ingenuità, il
movimento che aveva compiuto la coscienza immediata che si credeva unica
al di qua del discorso. Essa finisce per sconvolgersi fino alla follia e
per inabissarsi nell’immediatezza dell’essere puro o del nulla. La sola
possibilità di risolvere la determinazione opaca nella trasparenza
dell’universale, di sciogliere il groviglio, è di comunicare attraverso
il linguaggio, di accettare il dialogo. Ciò che la filosofia classica di
un Cartesio o di un Malebranche s’aspettavano da un rapporto silenzioso
tra la coscienza umana e Dio, Hegel l’attende dalla espressa
comunicazione delle coscienze che istituisce la autocoscienza
universale, essa stessa scoperta dell’essere come Sé universale. Di qui
l’importanza del mutuo riconoscimento delle autocoscienze in tutta la
*Fenomenologia dello spirito*. Tale riconoscimento trova il suo elemento
nel linguaggio stesso che esprime dialetticamente le opposizioni e i
superamenti effettuali. Il linguaggio è l’esserci dello spirito. Il
silenzio nei confronti dell’altro, cosí come il silenzio interiore,
conduce solo alla dissoluzione. Bisogna confessare la propria azione, il
proprio modo particolare di essere al mondo per conquistare la propria
universalità e farlo riconoscere. Si deve parimenti accogliere in sé la
determinazione particolare dell’altro per innalzarla all’universalità,
per promuovere quell’universalità concreta che è la vera unità del
singolare e dell’universale; vera: ossia disposta ad accettare la
mediazione delle determinazioni particolari, e non indefinitamente
oscillante tra quell’astratto singolare e quell’astratto universale che
si rivelano identici nel rifiuto della mediazione. Tale mediazione
universale è ciò che il linguaggio esprime. Sono io che parlo, e io dico
gli avvenimenti e le cose, e ciò che io dico non è già piú io. “Io è
questo io e l’Io universale.” Ma ciò che io dico in quanto lo dico, in
quanto è una parola intelligibile, traspone nell’elemento
dell’universalità l’opacità delle determinazioni. Cosí appare l’Assoluto
come senso e come Logos attraverso l’uomo, ma non attraverso colui che
“rifiuta di fare uscire il proprio interno nell’esserci del discorso,
contrapponendo \[…\] alla confessione \[dell’altro\] la caparbietà del
carattere sempre uguale a se stesso nonché il silenzio consistente nel
trattenere sé in se medesimo e nel non far getto di sé in cambio di un
altro.”^[^41]^ Forse si scorge il motivo per cui Hegel, riprendendo
Platone, chiamava Amore nei suoi lavori giovanili ciò cui ora dà il nome
di concetto. L’uno e l’altro sono la mediazione immediata.

La possibilità di innalzare le determinazioni all’universalità, di far
sorgere in esse il Sé che vi si era perduto, ma di farlo sorgere come Sé
universale, è la possibilità stessa del sapere assoluto, la luce
dell’essere come senso: “È l’Io che quivi resta eguale a sé e che nella
sua completa alienazione e nel suo completo contrario ha la certezza di
se stesso; – è il Dio apparente \[erscheinend\] in mezzo a loro che si
sanno come puro sapere.”^[^42]^ Ma questo Dio, o questo Assoluto, non è
piú una trascendenza al di là del sapere, il termine ineffabile di una
aspirazione mai appagata. Tale sapere è divenuto assoluto quando si sa
come tale, vale a dire quando non è piú solamente un discorso dialettico
degli uomini sull’essere o sul loro destino, ma quando è un discorso
dell’essere, una certezza assoluta di sé in ciò che si rivelava
esplicitamente solo come l’altro del sapere: una logica della filosofia
e non piú solamente una fenomenologia.

Di questa universale coscienza di sé che si trova come coscienza di sé,
come senso ultimo dell’essere, o piuttosto come identità dialettica
dell’essere e del senso, la religione cristiana aveva presentimento
quando, secondo una modalità ancora sensibile (ma non è forse tutto dato
nell’esperienza umana?), annunciava: “La natura divina è la stessa che
la natura umana, e questa unità è ciò che \[nella religione disvelata\]
viene intuito.”^[^43]^ Ma tale intuizione era ancora una alienazione, un
essere estraneo al senso, o un senso che non è senso di sé. Per ciò
dunque Hegel poteva dire: “Dio o l’Assoluto, non è accessibile che nel
puro sapere speculativo, ed è esclusivamente in questo sapere ed è
questo sapere stesso.”^[^44]^ L’Assoluto è dunque questo sapere stesso
come sapere assoluto, nel quale la sostanza si presenta come soggetto,
l’essere si mostra interamente come senso e il senso come essere. Ma ciò
non significa che l’Assoluto scompaia e che altro non resti se non, come
si suol dire, un Umanismo. Nella *Fenomenologia* Hegel non dice ‘uomo’,
ma ‘autocoscienza’, e i moderni interpreti che hanno immediatamente
tradotto questo termine con ‘uomo’ hanno falsato in qualche misura il
pensiero hegeliano. Hegel resta ancora troppo spinoziano perché si possa
parlare di un umanismo puro, che finisce soltanto nell’ironia scettica e
nella banalità. Il Logos appare senza dubbio nel sapere umano che si
interpreta e si dice, ma l’uomo qui non è che l’incrocio di questo
sapere e di questo senso. L’uomo è coscienza e autocoscienza proprio
quando è esserci naturale, ma la coscienza e l’autocoscienza non sono
l’uomo; esse dicono nell’uomo l’essere come senso, sono l’essere stesso
che si sa e si dice. Solo cosí si può comprendere come la filosofia
hegeliana metta capo almeno tanto ad una logica speculativa quanto ad
una filosofia della storia.

Non si dà per Hegel un ineffabile che sia al di qua o al di là del
sapere, una singolarità immediata o una trascendenza; non si dà silenzio
ontologico, il discorso dialettico è anzi una progressiva conquista del
senso. Ciò non significa che tale senso sia di diritto anteriore al
discorso che lo scopre e lo crea (e l’obbligo di utilizzare insieme
questi due verbi tradisce la difficoltà del problema): il senso si
sviluppa nel discorso stesso. Non si va da un’intuizione silenziosa
all’espressione, dall’inesprimibile all’espresso: non piú che da un non
senso a un senso. Il progresso del pensiero, il suo sviluppo, è il
progresso stesso dell’espressione. L’opposizione di intuizione e
linguaggio non ha piú senso quando è il linguaggio a dar forma al
pensiero o viceversa, ma non lo ha se si informano reciprocamente è
reciproca, e l’uno non è una traduzione estrinseca dell’altro. Il senso
si dispiega e si determina senza che sia dato prima in una forma
ineffabile. Senza dubbio quel progresso dell’espressione è il risultato
di una lotta incessante grazie alla quale l’universale si fa coscienza
di sé anziché ripiombare nel nulla. Ma la lotta è il progresso stesso
dell’espressione, suo sviluppo integrale. Allora il contenuto universale
è detto, e quella parola è tanto la parola che dice quell’universale
quanto l’espressione del Sé che l’emette e che, perduto in
quell’universale, finisce per ritornare a sé. L’individuo si eleva
all’universalità, mentre l’universalità si presenta come un Sé. Questa è
già l’opera del poeta e la sua creazione: “In tale individuo lo spirito
è come suo Universale e sua potenza da cui quello soffre violenza; è
come suo pathos in balìa del quale la sua autocoscienza perde la
libertà. Ma quella potenza positiva dell’universalità viene soggiogata
dal puro Sé dell’individuo come potenza negativa. Questa attività pura,
conscia della sua forza che non può andare perduta, lotta con l’essenza
che non ha figura; assumendone la signoria essa ha reso il pathos sua
materia, e si è data il suo contenuto; e questa unità sorge come opera,
come lo spirito universale individualizzato e rappresentato.”^[^45]^
“Ora, aggiunge Hegel, l’elemento perfetto in cui l’interiorità è cosí
esteriore come l’esteriorità è interiore, è ancora una volta il
linguaggio.”^[^46]^ Ma come può la parola umana, il linguaggio, essere
insieme ciò di cui si parla e ciò che parla? Come può realizzare in lei
quell’unità di sé e dell’essere?

### <span id="anchor-3"></span>Capitolo secondo\
\
\
SENSO E SENSIBILE

“Onore degli uomini, sacro linguaggio…”^[^47]^

Nella filosofia kantiana l’intelletto e la sensibilità costituiscono due
differenti fonti della conoscenza. La molteplicità sensibile sembra
provenire da un al di là del sapere o da una cosa in sé, mentre
l’intelletto si eleva mediante i propri concetti al di sopra del
sensibile per determinarlo in modo universale e renderlo pensabile.
Hegel descrive il passaggio dal sensibile all’intelletto, svela
l’immanenza dell’universale alla natura. In questa dialettica il
sensibile diventa Logos, linguaggio significante, e il pensiero del
sensibile non resta interiore e muto: esiste nel linguaggio. Il
linguaggio non è esclusivamente un sistema di segni estraneo al
significato: è l’esistente universo del senso; e tale universo è tanto
l’interiorizzazione del mondo quanto l’esteriorizzazione dell’Io, doppio
movimento che va compreso nella sua unità. La natura si rivela come
Logos nel linguaggio dell’uomo, e lo spirito, che appare in modo
accidentale sotto aspetto e forma umani, solamente nel linguaggio trova
la propria perfetta espressione.^[^48]^ La mediazione che pone in
relazione natura e Logos è il solo Assoluto, poiché i termini non
potrebbero esistere indipendentemente da questa mediazione stessa.

Tale dialettica del sensibile e del senso determina lo statuto proprio
del linguaggio umano nella *filosofia dello spirito* di Hegel.^[^49]^
Essa dispone inoltre lo sviluppo della sua estetica e l’organizzazione
del suo sistema delle arti. Senso e sensibile: l’estetica hegeliana
insiste sulla parentela rivelatrice di queste parole: “‘Senso’ è in
effetti quella mirabile parola che si usa in due significati opposti.
Una volta indica gli organi dell’apprensione immediata; un’altra volta
chiamiamo senso il significato, il pensiero, l’universale della cosa.
Cosí il senso da un lato si riferisce all’esteriorità immediata
dell’esistenza, dall’altro alla sua essenza interna. Una considerazione
dotata di senso, ora, non scinde già i due lati, ma nell’una tendenza
conserva quella opposta, cogliendo nell’immediato intuire sensibile
l’essenza ed il concetto. Ma poiché essa ha in sé queste determinazioni
in una unità ancora inseparata, non porta a coscienza il concetto come
tale, ma si arresta soltanto al suo presentimento.”^[^50]^ Vi sono
dunque degli intermediari tra il sensibile e il significato che è
presente solo nel linguaggio: e la transizione dall’uno all’altro si
manifesta sia nella dialettica dell’arte sia in quella dello spirito. Ma
non bisogna farsi trarre in inganno dall’espressione *intermediario*,
giacché la filosofia di Hegel è una filosofia della *mediazione*. Il
significato quale appare nel linguaggio, il senso come divenire del
concetto nel discorso sono originari rispetto al movimento che sembra
generarli. Non si dà senso prima del linguaggio, non piú di quanto si
dia un Assoluto ineffabile, o non piú di quanto vi sarebbero sogni per
chi non si svegliasse mai. Le arti che precedono la poesia nella serie
ascendente delle belle arti – l’architettura, la scultura, la pittura e
la musica – ci danno l’illusione di un ineffabile che sarebbe senso
senza parola, e in rapporto al quale si potrebbe dire, con espressione
paradossale, che la parola è essa stessa muta.^[^51]^ Non si potrebbe
preferire, quale latrice di senso, l’immagine alla parola? La poesia
appare però come il termine di un movimento che riplasma il sensibile
per significarlo. La poesia è l’arte suprema: non conservando del
sensibile se non il suono che dilegua non appena emesso, oltrepassando
l’elaborazione del mondo dei suoni che avviene nella musica, essa è la
luce originaria del mondo poiché lo dice e lo racconta, e dice anche
l’Io che racconta e che, immerso dapprima nel proprio racconto con la
poesia epica, si ripiega su di sé nella poesia lirica e si situa
nell’ambito del proprio mondo con la poesia drammatica. Ma se la poesia
è la vetta dell’arte, essa è pure il segno del suo declino. Ne è la fine
nel doppio senso del termine. La negazione è quasi troppo completa
perché si dia ancora arte, e già traspare il significato puro, il senso
come senso, vale a dire la filosofia. Cos’è dunque l’arte se non c’è un
senso ineffabile, un senso indipendente dal linguaggio? Si sa bene che
un dipinto non si riduce in alcun modo al discorso che si può fare *su*
di esso. Ma la difficoltà è ancora maggiore: scartati il discorso sul
quadro o la chiacchiera intorno alla cosa stessa (benché si pensi quasi
esclusivamente a questo “discorso su” quando si insiste
sull’incommensurabilità dell’opera plastica e della parola), resta fermo
che l’opera d’arte non dice se stessa, non si fa parola significante,
non parla, in quanto almeno è opera d’arte che non coincide col proprio
soggetto e risiede piuttosto nella maniera di trattarlo. Se poi tutto il
movimento delle arti s’innalza verso la poesia, in modo che nell’insieme
l’espressione è significato, resta ancora fermo che al loro livello
particolare le arti anteriori alla poesia non sono significato. Perciò
il dipinto si offre come senso prima del significato, ci sembra
evocatore di un significato che non possiamo esprimere; non parla
effettivamente ma sembra volerlo fare. È certo questa un’apparenza, ma
l’arte è quest’apparenza stessa, e resta apparenza o dispare come arte.
Essa presuppone il riferimento assoluto senza il quale la nozione stessa
di senso è inconcepibile, l’universo del Logos o dei significati, ma non
rientra direttamente in tale universo: è significato in sé come la
natura, ma da essa differisce in quanto ha l’aria di essere senso per
sé. L’arte è insieme natura e suggestione di un significato, mima un
senso senza mai svelarlo. Finalità senza fine, è una natura che evoca
immediatamente il significato, un significato che ricade nella natura,
un’oscillazione indefinita dall’uno all’altra. Suggerisce l’essenza
nell’apparenza, ma si limita a suggerirla: è inganno (nel senso non
deteriore). “L’arte, dice Hegel, è un’esistenza fatta d’apparenze.” La
sua verità è l’Idea come la mostra la genesi dialettica della poesia, ma
tale verità non è piú apparenza, non è piú arte. L’opera d’arte fa
apparire la mediazione, la simula, e conferisce a questa pura apparenza
un carattere di compimento e di perfezione.^[^52]^

Non è questo ciò che Hegel chiama l’*anima profetica*, quei gesti o
quelle espressioni per mezzo dei quali sembra svelarsi un modo di essere
al mondo prima della parola e del senso esplicito? La psicologia ha
fatto ricorso all’inconscio, come se il significato esistesse in qualche
luogo, prima di quei gesti stessi, ma sarebbe piú esatto parlare di una
specie di natura, una natura che dispare come tale via via che la si
significa espressamente, che si dipana il groviglio delle opache
determinazioni, chiarendole alla luce del senso: un senso che si deve
presupporre, e che esplica poi retrospettivamente ciò che esisteva come
essere; ma non sarebbe ogni essere un senso perduto? Il movimento che
libera una natura è allora in questa riconquista del senso e in questo
spostamento dell’origine. L’anima profetica – e ogni modo di essere al
mondo che non riflette se stesso è anima profetica – è solo per altri.
La sua espressione diviene senso grazie all’interpretazione effettiva.
La difficoltà peculiare di questi intermediari tanto nelle arti quanto
nell’anima profetica dipende da ciò: si vorrebbe generare il significato
a partire dalla natura mediante una serie di progressi impercettibili,
una storia empirica, e non si vuole che ciò significhi rinunciare alla
concezione stessa della mediazione, ovverosia alla posizione mutua di un
termine mediante l’altro, dove ciascuno pone e presuppone l’altro.

È proprio questa la mediazione che si manifesta nel passaggio dal
sensibile al senso, dall’intuizione immediata al significato pensato, ma
anche nel passaggio inverso dal pensiero alla sua alienazione propria,
il suo esserci, il linguaggio. Questi due movimenti si confondono. La
sensibilità si interiorizza, si fa essenza, l’essere diviene Logos, e
l’interiorità che in sé è il nulla dell’essere, il suo scomparire,
esiste però immediatamente nell’esteriorità del linguaggio e della
parola vivente. Ciò di cui si parla e colui che parla si mostrano
inseparabili. L’oggetto e il soggetto si trascendono infine come tali
nel linguaggio autentico dell’essere, nell’ontologia hegeliana. Questo
linguaggio appare come l’esistenza dell’essenza, e il discorso
dialettico come il divenire del senso. Ma come si distingue, nel
linguaggio naturale, quel linguaggio, che non è piú di nessuno e che è
la coscienza di sé universale dell’essere, dal linguaggio umano, troppo
umano? Come in altri termini avviene il passaggio dalla Fenomenologia al
Sapere assoluto? Questa è la questione hegeliana per eccellenza, e lo
scopo stesso della presente opera è di tentare di porla confrontando i
diversi atteggiamenti di Hegel al riguardo.

La genesi dialettica del linguaggio, quale la esamineremo qui secondo la
*filosofia dello spirito*, è già una indicazione intorno al problema. È
il sensibile stesso che si interiorizza nel pensiero e il pensiero che
si esteriorizza nel linguaggio. Pensiero dell’essere e pensiero del
pensiero devono unificarsi. Nella *Fenomenologia*, Hegel definisce il
pensiero vero, il concetto, come un pensiero che conferisce all’Io la
consistenza di essere-in-sé, il valore oggettivo, e alla cosa pensata il
valore soggettivo di per-sé della coscienza. Cosí il pensiero pensando
se stesso, pensa sempre l’essere, e, pensando l’essere, pensa se stesso:
“Ché non essere oggetto a sé come Io astratto, ma come Io che nello
stesso tempo ha il valore dell’esser-in-sé, o il comportarsi verso
l’essenza oggettiva in modo che essa abbia il valore dell’essere-per-sé
di quella coscienza per la quale essa è, questo vuol dire
pensare.”^[^53]^ Hegel aggiunge che l’oggetto del pensiero non è piú una
rappresentazione, ma un concetto, e che il concetto per sua
determinazione è un essente, che, per il movimento di quella
determinazione nel pensiero, resta un pensiero. È qui il discorso
dialettico, il divenire delle categorie nelle quali l’essere e il
pensiero sono identici. Ma quelle categorie hanno per elemento il
linguaggio e la parola, e non esistono che nel linguaggio che insieme
nega il sensibile e lo conserva, lo toglie. La dialettica del linguaggio
manifesta al livello della *filosofia dello spirito* l’identità
originaria del sensibile e dell’intelletto. Con una deduzione soggettiva
delle categorie Kant aveva tentato di presentare il medio sintetico tra
l’Io universale del riconoscimento e la molteplicità sensibile. Aveva
visto forse nell’immaginazione l’origine comune dell’intelletto e della
sensibilità; e Hegel, dopo Fichte, non esita a ravvisare in questa
immaginazione kantiana il germe della ragione vera come mediazione, come
unità dialettica dell’in-sé e del per-sé. Kant però tentava solamente di
rendere accessibile alla conoscenza un essere che nel suo fondo le
sfuggiva; Hegel ignora questo limite assoluto. La molteplicità sensibile
rinvia solo a quell’universalità dell’intelligenza che le è immanente, e
si fa significato in un esserci, l’uomo, che non contempla solamente le
cose e da esse subisce affezioni, ma che anzi le determina nella
negatività dell’azione. “L’esserci dell’uomo è il suo operare.”^[^54]^
Chi parla è coinvolto in ciò di cui parla, è determinato e determina; è
egli stesso quel passaggio e quella mediazione pura che è effettualmente
l’unità del senso e dell’essere, il concetto come tempo. Nel passaggio
dalla poesia epica alla tragedia si manifesta quel coinvolgimento di
colui che parla in ciò di cui parla: da recitante egli diviene attore;
la negatività dell’essere è anche la sua negatività, che l’attore
rappresenta in seno alla necessità ossia al destino che diviene allora
contemporaneamente suo destino e destino universale. Orbene, il sapere
assoluto è quel destino universale che si dice come sé identico
all’essere, e avvolge dentro di sé colui che parla e ciò di cui parla,
la loro unità e la loro opposizione, l’unità della loro unità e della
loro differenza. Il sapere assoluto presuppone anche l’uomo che agisce,
come mostra la *Fenomenologia*, giacché non è solo significato già dato,
necessità, ma significato generato, significato di sé: “L’Assoluto è
soggetto.”^[^55]^

Il sensibile si fa dunque senso negandosi come sensibile. Questa
negazione (Aufhebung) è la sua posizione come significato espresso
nell’universalità dell’Io. Nell’*intuizione*, l’Io universale appare da
principio come toccato da un’affezione esterna. Trova un ente
particolare e lo percepisce, ma già questa affezione nella sua
particolarità concreta è un discernimento sulla base dei qui e degli ora
che costituiscono l’universale orizzonte spazio-temporale. L’intuizione
dell’essente supera sempre se medesima, si fissa tematicamente grazie
all’attenzione, ma il suo marginale superamento è l’indizio della sua
universalità ancora immediata. Lo spazio e il tempo sono le forme
universali dell’intuizione, sono l’Io fuori. La *memoria* è
l’essenzializzazione di quell’intuizione immediata che esiste solo
grazie al riconoscimento. Il dato spazio-temporale passa e diviene,
appena è qui non lo è già piú, come la notte di cui parla la
*Fenomenologia*. L’Io si ricorda; l’interno delle cose è questo sapere
puro dell’Io che include tutto nella sua universalità semplice. Questo
Io è l’intelligenza universale, la notte della conservazione. Il
ricordare puro è l’interiorizzazione (Erinnerung) del mondo; non è
un’immagine spaziale divisibile e localizzabile, ed invano si cercano
tracce e fibre nel cervello ove localizzarla.^[^56]^ Anzi
l’interiorizzazione è il germe indiviso, “l’esistenza libera dell’essere
in sé, che nel suo svolgimento si ricorda in sé.”^[^57]^ L’esserci
immediato, il sensibile trovato, viene negato, e questa prima negazione
permette all’immaginazione di disporre del dato in sua assenza, di
evocarlo come assenza: “È non piú la cosa stessa che è qui, ma io che mi
ricordo della cosa, l’interiorizzo. Io non vedo piú la cosa, non
l’intendo piú, ma l’ho vista, l’ho intesa.”^[^58]^ La memoria è cosí
come l’interno dell’essere, il suo ritorno nel germe, il suo
raccogliersi; essa eleva all’universalità del puro sapere le
determinazioni concrete dell’intuizione. L’Io negando il sensibile lo
conserva ancora come un’eco, si rappresenta l’assenza, si riferisce a
ciò che non è qui in ciò che è qui, a ciò che è qui in ciò che non è
qui. L’*immaginazione* è simbolica e annuncia il senso. Tale è il motivo
per cui questa memoria che interiorizza il mondo non esiste se non per
l’altra memoria che esteriorizza l’Io. L’*Erinnerung* è solo grazie alla
*Gedächtnis*, l’interiorizzazione di ciò di cui si parla solo grazie
all’esteriorità completa di colui che parla. Quest’esteriorità, il
sistema aperto del linguaggio e della parola, è il pensiero in sé
(Gedächtnis = Denken), il pensiero che si è fatto esso stesso cosa, ente
sensibile, suono, mentre la cosa stessa si nega, si interiorizza in
pensiero. Questa *memoria del linguaggio* in tutta la sua complessa
articolazione è l’identità dell’essere e del pensiero. Comprendere la
connessione intima di queste due memorie e la loro inseparabilità (cosa
che non ha fatto Bergson in *Materia e Memoria*, perché, partito
dall’opposizione di senso intuitivo e discorso, ha creduto di criticare
ogni linguaggio criticandone una certa specie), significa con ciò stesso
comprendere l’identità concreta dell’immediato e dell’universale,
intravedere già il motivo per cui la Logica potrà trattare dell’essere
immediato, della struttura del sensibile, rimanendo nell’universo dei
significati. A ragione dunque Hegel insiste sull’importanza speculativa
di quest’esteriorità del pensiero nel linguaggio, e non solamente sulla
sua importanza pratica e pedagogica. Il linguaggio è appreso e vissuto,
è l’essere del pensiero. Mediante la memoria oggettiva (Gedächtnis)
l’esistente, il linguaggio sonoro e il significato fanno uno. “La
memoria è, per tal modo, il passaggio all’attività del pensiero, che non
ha piú significato; in cui cioè la soggettività non è piú alcunché di
diverso dall’oggettività di esso e questa interiorità è in sé stessa
fornita di essere \[…\] è uno dei punti del tutto trascurati, e nel
fatto uno dei piú difficili della teoria dello spirito, nella
sistematizzazione dell’esperienza, concepire la posizione e il
significato della memoria, e comprendere la sua connessione organica col
pensiero. La memoria in quanto tale è soltanto il modo estrinseco, il
momento unilaterale dell’esistenza del pensiero: il passaggio è per noi,
o in sé, l’identità della ragione e del modo dell’esistenza; la quale
identità fa che la ragione esista ora nel soggetto, come sua attività.
Cosí la ragione è pensiero.”^[^59]^ La memoria interiore delle cose è
solo in e per questa esteriorità del racconto, in cui colui che parla
dice le cose stesse, e senza saperlo dice anche se stesso, giacché dice
le cose come pensieri. Egli ha trasposto nell’elemento della sua
universalità tutta la molteplicità sensibile; conosce senza ancora
sapere esplicitamente che in questa conoscenza si riconosce
(“L’intelligenza è riconoscimento”^[^60]^) benché sia inteso e
s’intenda. Il poeta epico, coscienza universale divenuta, racconta il
suo mondo che è il mondo: “Il suo *pathos* non è la torpida forza di
natura, ma Mnemosyne, la ponderatezza e l’interiorità divenuta la
reminiscenza dell’essenza per lo innanzi immediata.”^[^61]^ È questa
reminiscenza che è la prima universalità, il linguaggio primordiale,
l’epos.

L’immaginazione si è dunque elevata dall’intuizione alla
rappresentazione effettuale mediante il *simbolo* e il *segno*, nei
quali il sensibile trascende se stesso. La memoria oggettiva pone
simultaneamente l’identità del segno e del significato. Nel simbolo
l’intuizione presente e il contenuto simbolizzato assente hanno ancora
qualcosa in comune, si rassomigliano; come le onomatopee suggeriscono
ciò che designano, la scrittura simbolica o geroglifica conserva degli
elementi rappresentativi fissi, astratti mediante una resezione
arbitraria del sensibile. L’intelligenza è ancora prigioniera del dato
esteriore e di un’analisi che, condotta con nozioni invarianti, si
oppone alla mutua relazione delle determinazioni, all’immanenza della
totalità alle determinazione particolari. Il linguaggio naturale, figlio
dell’intelligenza come dice in qualche luogo Hegel, rende al contrario
possibile il discorso dialettico nel quale le determinazioni concettuali
sono non solo caratterizzate dal contesto, ma anche in grado di
arricchire i loro significati mediante il discorso che le pone e le
supera. Il passaggio dal simbolo al segno, la cui storia potrebbe essere
seguita da un’antropologia, manifesta la negazione dialettica del
sensibile, del puro dato percepito dall’Io nell’intuizione. Già
l’*enigma* è piú che il simbolo. La piramide è senza rapporto con il
faraone morto: invita l’immaginazione a oltrepassarsi verso non si sa
quale segreto, ma un particolare segreto non v’è affatto: “Gli enigmi
degli Egiziani erano enigmi per loro stessi.”^[^62]^ Il sensibile non è
ciò che sembra essere: esso si nega in se stesso, come i suoni della
voce che non sono già piú non appena sono, e che nondimeno si prolungano
gli uni negli altri. Ma nel segno puro, nelle parole pronunciate, o
nelle parole scritte che sono segni di segni, il sensibile è ridotto al
minimo: non conta in quanto tale. L’ideale è “*parler sans
accent*,”^[^63]^ e per l’uomo cólto la lettura è sorda e la scrittura
muta. Il sensibile è privo di qualsiasi rassomiglianza col contenuto
rappresentato; lo significa, ma non è ciò che questo significa: lo
diviene mediante la memoria creatrice del linguaggio che, dapprima, è
arbitrio puro e fissa poi quest’Universo del linguaggio, e gli dà la
consistenza solida dell’essere trovato e continuamente ripreso. “Il
segno è una certa intuizione immediata, che rappresenta un contenuto
affatto diverso da quello che ha per sé.”^[^64]^ Quell’arbitrio di
principio è un momento essenziale. Bisogna che il sensibile si trascenda
completamente, che l’intelligenza trovi se stessa in un’esteriorità che
sia totalmente* sua*, in un essere che pur restando tale sia nondimeno
sua creazione, in un’alienazione di lei in lei stessa. Per questo
l’origine antropologica del linguaggio, l’esistenza di onomatopee per
esempio, non è il problema essenziale per Hegel. Non si tratta
esattamente di una storia. Contrariamente al simbolo, e anche alle
suggestioni sensibili dell’enigma, nel segno come tale il contenuto
dell’intuizione, che è un qui-e-ora, e il contenuto di cui esso è segno
non si accordano affatto. Egualmente, si dovrà dimenticare la musicalità
del segno per vedere o intendere in esso esclusivamente il significato.
In quanto diviene significante, l’intelligenza si eleva al di sopra
dell’immaginazione simbolica, domina il sensibile, benché si renda essa
stessa essere ed esteriorità. Essa pone assolutamente quell’intuizione
del segno come *sua*, e pone *se stessa* in questa intuizione, ma non
esiste altrove; essa è questa posizione; il linguaggio non è una
traduzione. La memoria opera dunque sul segno sensibile come tale una
nuova negazione. Ciò che esso è scompare, non viene piú inteso o visto,
e noi intendiamo e vediamo al suo posto il significato, nella frase il
divenire del senso. Il significato è presente nell’esteriorità del
linguaggio: per noi i segni sono i significati stessi; in tal modo
l’intelligenza si è resa esteriore a se stessa, oggettiva; ha
oltrepassato la propria creazione arbitraria, dacché trova se stessa nel
linguaggio e vive in esso. L’intelligenza trova il senso, l’interiorità,
il contrario dell’essere, come un essente, e trova l’essente, il
contrario del senso, come un significato. È come se una natura fosse
divenuta integralmente significato e vita del senso, senso visibile e
udibile senza alcun mezzo estraneo, restando pur sempre una natura ma
tale che si riflette.

L’Io universale, l’interiorità non esistono che nel linguaggio; non c’è
un senso interiore che dopo si esprima. “Nell’intuizione sensibile
(l’Io) è in modo che trova le determinazioni come date, (nel linguaggio)
ciò che è suo appare come qualcosa che viene trovato.”^[^65]^ Il
linguaggio precede il pensiero di cui è nondimeno l’espressione, o, se
si preferisce, il pensiero precede se stesso in questa immediatezza. Il
linguaggio non rinvia che a se medesimo, non si oltrepassa che nel
linguaggio, ed è in questo senso che lo si può dire naturale.
L’immaginazione simbolica è rispetto ad esso ciò che il sogno è rispetto
al risveglio. “Il mondo, la natura non è piú un regno di immagini, \[…\]
che non hanno alcun essere, ma un regno di nomi. Quel regno delle
immagini è lo spirito sognante che ha da fare con un contenuto che non
ha alcuna realtà, alcun esserci. Il risveglio dello spirito è il regno
di nomi; \[…\] ora per la prima volta le sue immagini hanno verità.
Certo, anche chi sogna non può distinguersi da chi è sveglio, ma chi è
sveglio può distinguersi da chi sogna.”^[^66]^ Se nella creazione
arbitraria del segno il contenuto rappresentato sembra altro
dall’intuizione che lo rappresenta, tale differenza scompare con la
memoria oggettiva. “L’intelligenza facendo suo quel collegamento, che è
il segno, essa eleva, mediante questo ricordo, il collegamento singolo a
collegamento universale, cioè permanente, nel quale nome e significato
sono congiunti oggettivamente per essa; e fa dell’intuizione, che
dapprima è il nome, una rappresentazione; cosicché il contenuto, il
significato e il segno, identificati, sono un’unica
rappresentazione.”^[^67]^ Tale elevarsi da creazione arbitraria a
sistema permanente (che è l’Io stesso nella sua esteriorità a sé)
sopprime dunque la differenza opinata di significato e nome. Noi
pensiamo le cose nelle parole senza far ricorso ad immagini sensibili.
“Il nome è la cosa, come essa esiste, ed ha vigore, nel dominio della
rappresentazione. La memoria ha e riconosce nel nome la cosa, e con la
cosa il nome, senza intuizione e senza immagine. Pel nome leone, noi non
abbiamo bisogno né dell’intuizione di un tale animale, e neppure
dell’immagine; ma il nome, in quanto noi l’intendiamo, è la
rappresentazione semplice e senza immagine. Noi pensiamo nel
nome.”^[^68]^ Ancor di piú: il nome non rinvia al sensibile, ma il
sensibile al nome, all’universo dei significati espressi ed esprimibili:
“Il linguaggio pronuncia l’essere dell’oggetto. Noi domandiamo: cos’è
questo? Rispondiamo: è un leone \[…\] qualcosa di interamente altro da
ciò che esso è nella intuizione, e questo è il suo vero essere. \[…\]
Mediante il nome, dunque, l’oggetto nasce venendo fuori dall’Io come
essente. Questa è la prima forza creativa che lo spirito esercita; Adamo
diede un nome a tutte le cose \[…\] L’uomo parlando si rivolge alla cosa
come alla sua^[^69]^, e vive in una natura spirituale nel suo mondo, e
questo è l’essere dell’oggetto”,^[^70]^ l’essere come senso. È il
linguaggio a rivelare quest’essere come senso, a condizione di intendere
con ciò quel sistema che si supera dentro se stesso, il discorso che
anticipa il pensiero logico,^[^71]^ e che dilata senza posa il
concetto-nome – che è già una proposizione originaria – mediante i suoi
collegamenti con altri concetti determinati. Per precisare un
significato non rinvia a un senso che starebbe dietro il linguaggio, ma
ad altri significati, pure espressi ed esprimibili. L’Io è, come
universalità, immanente alla totalità del discorso, lo sot-tende, ma
senza mai distinguersi da esso, giacché le insufficienze del linguaggio
sono anche insufficienze del pensiero, e viceversa. Le parole non sono
piú, allora, come è stato detto, estrinseche le une alle altre; si
concatenano secondo una modalità che può essere piú o meno contingente o
necessaria a seconda della natura del linguaggio, ma che, nella
dialettica filosofica, tende a quell’unità dell’intelletto intuitivo e
dell’intelletto discorsivo che è l’anima della logica hegeliana. Il
linguaggio come vita è in tal modo l’intuizione intellettuale che esiste
solo grazie al suo sviluppo discorsivo, il concatenamento dialettico di
tutte le determinazioni quali momenti di quell’unica intuizione. Per
questo motivo Hegel definisce quest’universo del discorso lo spazio dei
nomi: “Il nome, come esistenza del contenuto nell’intelligenza è
l’esteriorità dell’intelligenza stessa dentro di sé. La memoria del nome
è nel medesimo tempo l’alienazione nella quale lo spirito teoretico si
pone all’esterno di sé. È cosí l’essere – uno spazio di nomi. V’è una
molteplicità di nomi e una molteplicità di legami tra loro. L’Io è il
loro essere universale, la loro potenza, il loro legame.”^[^72]^ Ma
quest’Io, colui che parla, trova se stesso esclusivamente in e mediante
il linguaggio. Non esiste altrove come singolarità vera o universale.
Comprendere il nome è procedere di significato in significato;
trascendere il linguaggio col linguaggio. L’intelligenza è per intero in
questo sistema che essa ha partorito, ma al di fuori del quale non può
trovare se stessa.

Abbiamo visto che il linguaggio era il momento supremo della
*rappresentazione*, il passaggio al pensiero. Le pagine
dell’*Enciclopedia* ci mostrano poi come questo linguaggio che è
pensiero in sé (Gedächtnis) diviene pensiero per sé; come il pensiero
dell’essere che costituisce il linguaggio diviene pensiero di pensiero,
senza che tale riflessione sul linguaggio fuoriesca mai dal linguaggio.
Il movimento con cui il sensibile attraverso il simbolo e il segno si
eleva al pensiero è lo stesso che quello mediante il quale l’Io
universale si esteriorizza. Esso è lí, nel linguaggio: perciò il
contenuto estraneo, ciò di cui si parla, è divenuto un pensiero, un
pensiero di colui che parla. Pensando l’essere, il pensiero pensa dunque
se stesso, il suo discorso dell’essere diventa discorso di sé, discorso
sul proprio discorso. “L’intelligenza conosce nel nome la cosa: ora,
però, è per sé il suo universale nel doppio significato dell’universale
come tale e di esso come immediato, o tale che è; quindi, come il vero
universale, il quale è l’unità di se stesso che include il suo altro,
l’essere. Cosí l’intelligenza conosce per sé in lei stessa: – in lei
stessa l’universale, il suo prodotto, il pensiero, è la cosa: identità
semplice del soggettivo e dell’oggettivo. Essa sa, che ciò che è
pensato, è; e ciò che è, è soltanto in quanto pensiero… *– *per sé; il
pensiero dell’intelligenza è l’aver pensieri: essi sono il suo contenuto
ed oggetto.”^[^73]^ Tuttavia, a questo livello, tale identità del
pensiero e della riflessione non è ancora altro che una unità formale.
Il pensiero, come riflessione della sua identità, si oppone ai propri
pensieri in quanto determinati, e attribuisce loro una fonte estranea
quanto al contenuto; proprio nel superamento di una tale distinzione si
impegnerà la Logica hegeliana come ontologia.

È invero assai notevole vedere la riflessione, il pensiero del pensiero,
apparire nella dialettica dell’*Enciclopedia* in una forma differente da
quella in cui appariva nella *Fenomenologia dello spirito*. La
riflessione infatti, questo passaggio dal pensiero in sé al pensiero per
sé, è riguardata nell’*Enciclopedia* come un passaggio necessario;
condurrà, dopo una opposizione della riflessione al pensiero del
contenuto, all’identità dialettica che è il terreno della Logica e che
questa filosofia del linguaggio prepara: un’identità che mostrerà che la
riflessione è la riflessione stessa dell’essere nel pensiero e che
parimenti il pensiero è pensiero dell’essere. La *Fenomenologia* al
contrario studia le condizioni antropologiche di tale riflessione: parte
dalla riflessione umana, propriamente soggettiva, per superarla, per
mostrare che la *Fenomenologia*, quest’itinerario umano, conduce al
sapere assoluto, a una riflessione ontologica che presuppone. Se ci si
limitasse alla *Fenomenologia*, amputandola tanto della conclusione
quanto della prefazione, si resterebbe ad un umanismo, ad
un’antropologia filosofica, e la Logica, il Logos dell’Essere, al quale
Hegel attribuisce tanta importanza, risulterebbe incomprensibile.
Nell’*Enciclopedia* – dove peraltro la *Fenomenologia* è sostituita
quale introduzione al sapere assoluto da uno studio sulle “differenti
posizioni del pensiero riguardo l’oggettività”–, questo sapere assoluto
viene introdotto direttamente. Ma Hegel non rinnega la *Fenomenologia*,
che egli menziona in questo testo.^[^74]^ Le due opere si corrispondono.
L’una, la *Fenomenologia dello spirito*, è una teoria dell’esperienza
che presenta il contenuto d’esperienza come se la sua fonte fosse
estranea al sapere, ma che mostra come tale esperienza presupponga il
sapere assoluto. La *Fenomenologia* stabilisce l’elemento del sapere
assoluto, della coscienza universale dell’essere, a partire
dall’esperienza umana e dalla finitezza di tale esperienza. L’altra
invece parte dalla autocoscienza universale che *è* nel momento stesso
in cui *pensa*, il suo linguaggio è l’identità di quell’essere e di
quella riflessione. Essa non riproduce piú la distinzione caratteristica
dell’esperienza, quella di verità e certezza. Il concetto quale appare
nel discorso dialettico, è insieme verità e certezza, essere e senso; è
immanente a quest’essere che si dice: perciò appare, al termine della
Logica, tanto come l’essere che è senso grazie alla mediazione della
riflessione, quanto come il senso che è. Tale riflessione mediatrice non
è però piú una riflessione esteriore o soggettiva: è la riflessione
stessa dell’essere. Nella *Fenomenologia* l’esperienza scopre con le
figure della coscienza e in una forma concreta i momenti determinati che
si ritrovano nel discorso dialettica della *Logica*. Questo discorso non
sarà piú un discorso sull’esperienza, macchiato di soggettività, che
eternamente riflette la propria soggettività, un discorso ancora umano:
sarà invece il discorso che dice l’essere universale in sé e per sé,
l’Assoluto stesso che si dice come universale coscienza di sé. Nella
*Prefazione* alla *Fenomenologia* e nel capitolo sul Sapere assoluto
Hegel precisa siffatta corrispondenza tra la teoria dell’esperienza e la
Logica filosofica: “Se nella *fenomenologia dello spirito* ogni momento
è la differenza del sapere e della verità e il movimento in cui lo
spirito si supera, la scienza (sapere assoluto) per contro non contiene
questa differenza né il superamento di essa; anzi, siccome il momento ha
la forma del concetto, il momento stesso unifica in immediata unità la
forma oggettiva della verità e quella del sé cui è intrinseco l’atto del
sapere. Il momento non si mostra come questo movimento che va su e giú
dalla coscienza o dalla rappresentazione nell’autocoscienza e viceversa;
anzi, la pura figura del momento, liberata dall’apparenza di esso
medesimo nella coscienza, cioè il concetto puro e la sua prosecuzione
dipendono solo dalla sua determinatezza pura. Viceversa, a ogni momento
astratto della scienza corrisponde una figura dello spirito apparente
\[erscheinend\] in genere.”^[^75]^ Il sapere assoluto è il sapere
immediato che è riflessione in sé medesimo, l’essere che è universale
coscienza di sé, l’universale autocoscienza come essere. Questo è il
motivo per cui può apparire a se stesso in una Fenomenologia quando, da
sapere immediato, diviene sapere *dell*’immediato e spezza il concetto,
il Logos, nei suoi momenti interni: quello della verità, dell’in-sé, e
quello della certezza, del per-sé. “La scienza contiene in lei stessa
questa necessità di alienarsi nella forma del concetto puro, e contiene
il passaggio del concetto nella coscienza”.^[^76]^ Lo spirito che sa se
stesso si fa, come differenza, certezza *dell’*immediato.^[^77]^ La
*Logica* spiega dunque la *Fenomenologia*. La filosofia, diceva Hegel,
deve alienare se stessa. Esperienza e Logos non si oppongono. Il
discorso dell’esperienza e il discorso dell’essere, l’*a posteriori* e
l’*a priori*, si corrispondono e si esigono vicendevolmente. Non vi
sarebbe esperienza possibile senza la presupposizione del sapere
assoluto, che lo stesso cammino dell’esperienza indica. È però vero che
la storicità di siffatto sapere assoluto pone nel seno stesso del
pensiero hegeliano nuovi, forse insolubili problemi.

Tale sapere assoluto è l’intuizione intellettuale immanente al discorso
dialettico che è nel linguaggio l’identità dei pensieri determinati e
del pensiero che in essi si pensa, e si pensa solamente fissandosi in
quei pensieri determinati, soffermandosi in quelle determinazioni per
approfondirle e vederle divenire. È l’essere stesso che, in tale
discorso, si riflette e si mostra come parola intelligibile. Questa
logica filosofica presuppone dunque che il pensiero che è presente nel
linguaggio sia nello stesso tempo pensiero di pensiero, discorso di sé
nel discorso dell’essere, e che siffatto discorso di sé, siffatta
riflessione, resti contemporaneamente discorso dell’essere. Se questa
unità non si realizza, può solo esistere una riflessione formale che si
oppone al contenuto. Dogmatismo, Empirismo, Scetticismo sono i diversi
atteggiamenti che Hegel descrive e che si presentano ai diversi stadi
della Fenomenologia. Ora il pensiero si smarrisce nell’esperienza
sensibile come tale, e non giunge a sollevarsi fuori da questa
immediatezza, ora si ripiega sulla propria soggettività e si innalza
sempre al di sopra di ciò di cui parla: “Il pensiero formale
farfalleggia, raziocinando, intorno a pensamenti irreali \[…\] è la
libertà staccata dal contenuto, è un fatuo aggirarsi al di sopra di
esso; a questa fatuità si addossa il compito di abbandonare cotale
libertà; il compito non già di essere un arbitrario principio motore del
contenuto, anzi di calare in esso quella libertà, di farlo muovere
mediante la sua propria natura – ossia mediante il sé in quanto gli
appartiene,– e di contemplare questo movimento. Rinunciare alle
personali scorribande nel ritmo immanente dei concetti, non intervenirvi
con arbitrio o con sapienza acquistata purchessia: ecco la discrezione
che costituisce essa stessa un momento essenziale dell’attenzione
rivolta al concetto.”^[^78]^ Empirismo puro e formalismo vacuo sono
complementari. Il discorso dialettico della Logica non è né il discorso
dell’esperienza (con la sua riflessione che presuppone il rapporto
concreto delle umane autocoscienze), né il discorso formale sul
discorso, che è vuoto o è la chiacchiera della conversazione. È l’unità
autentica di ciò di cui si parla e di colui che parla, dell’essere e del
sé, il senso che non appare se non nell’elemento del linguaggio
intelligibile. Abbiamo tentato di mostrare con Hegel la stretta
solidarietà di “ciò di cui si parla” e “colui che parla”, trasposizione
dialettica del sensibile nell’Io ed esteriorizzazione dell’Io. Tale
solidarietà si esprime peraltro in modalità differenti nella
*Fenomenologia* e nella *Logica*. Al livello della *Fenomenologia*, vi è
come una discussione del parlante con il mondo di cui parla, con coloro
ai quali parla e che l’intendono, come egli intende se stesso. Questa
discussione costituisce la dialettica stessa dell’esperienza umana. Ma
c’è una permanente ambiguità sul limite variabile dei due termini. Chi
parla riduce ciò di cui parla alla sua propria soggettività umana,
ovvero la proietta in un in-sé che si rivela poi in-sé solo per lui. Al
livello del formalismo e della chiacchiera colui che parla si ritira
sempre da ciò di cui parla; tenta di salvare la propria soggettività
ritirandosi da ogni contenuto oggettivo. In rapporto alla dialettica
filosofica, tale chiacchiera è l’inautenticità nella sua forma piú
caratteristica: non è piú dialogo con il mondo o con gli altri, e non è
il linguaggio autentico dell’essere quale la Logica di Hegel tenta di
presentare.

Tale Logica dice l’essere – un po’ come il poeta epico dice il mondo nel
suo linguaggio primordiale – ma lo dice sostituendo il rigore del
concetto al pensiero meramente rappresentativo. Come si precisa tale
linguaggio in rapporto agli altri due linguaggi, quello poetico e quello
matematico?

### <span id="anchor-4"></span>Capitolo terzo\
\
\
LA DIALETTICA FILOSOFICA\
LA POESIA\
E IL SIMBOLISMO MATEMATICO

“Dare un senso piú puro

alle parole della tribú”^[^79]^

Attraverso l’uomo, nel linguaggio, l’essere si dice. Ma non ogni
linguaggio è autentico. Al di là del linguaggio sull’esperienza o della
chiacchiera inconsistente e soggettiva, la filosofia deve anche
distinguersi dalla poesia e dal simbolismo matematico, sempre tentata
com’è per evitare l’una di avvicinarsi all’altro. Il poeta parla il
linguaggio della rappresentazione che sembra un termine medio tra il
sensibile e il concetto. La poesia è la nascita stessa del linguaggio,
l’elevazione al pensiero. La rappresentazione mescola ciò di cui si
parla e colui che parla, l’oggettivo e il soggettivo. Non è vera
mediazione e pertanto occupa una posizione ambigua: si riferisce come il
simbolo o l’enigma a un in-sé estraneo che traspare senza apparire
completamente. Essa mescola l’essere particolare e il senso universale;
non concepisce quell’unità vera che sarà per Hegel l’unità speculativa;
e nondimeno precede le distinzioni rigide e nette dell’intelletto.
Quello poetico è un mondo nel quale l’universale astratto e il
particolare distinto ancora non sono separati; ciò che invece accadrà
nella *prosa del mondo*, quella prosa che l’opera di Cervantes ritrae
cosí bene, opponendo il mondo freddo e spoglio dell’intelletto
all’immaginazione senza oggetto di Don Chisciotte. L’unità primordiale
dell’universale e del particolare, dell’oggettivo e del soggettivo,
viene provata e intuita dal poeta: egli ne ha nostalgia. La poesia, che
per Hegel comprende la letteratura in generale (il romanzo è per lui la
forma moderna dell’epopea, e il romanzesco è la sopravvivenza del
poetico nella prosa del mondo), vive nell’elemento del linguaggio,
eppure, come le arti anteriori di cui essa è la verità, sembra una sorta
di sogno rispetto al senso che esistesse come tale. A siffatto senso
rinvia l’esistenza della poesia, ma, non appena esso esiste a sua volta
come tale, cessa di esistere la poesia. Il discorso dialettico della
logica non è piú poesia, benché ad essa sia piú vicino di quanto non lo
sia al discorso astratto dell’intelletto. Con l’intelletto ha inizio la
prosa del mondo che pretende di separare con assoluta esattezza verità
empirica e illusione soggettiva. Le scienze empiriche sono opere
dell’intelletto e la storiografia, che da principio fu poesia come
memoria, diventa scienza esatta, o almeno pretende d’esser tale.^[^80]^
Quanto alla poesia, essa tende a recuperare riflessivamente la magia
primitiva del linguaggio. L’intelletto spezza la rappresentazione
concreta nei suoi elementi, che sono fissi e determinati: la mescolanza
poetica e il simbolismo letterario vengono dissolti. Il linguaggio
allora cerca di essere espressione di un pensiero che ha per garanzia la
mantenuta fissità dell’Io in ogni determinazione considerata. Chi parla
garantisce la permanenza di quelle determinazioni, egli stesso è questa
permanenza formale, la tautologia astratta di un contenuto che vale
nella particolarità della sua distinta determinatezza. Empirismo e
formalismo sono qui, come sempre, complementari. L’intelletto sussume
determinazioni sotto altre determinazioni, o le coordina: esso è l’Io
formale che le pone in relazione tra loro, è un ordine esteriore: ma
proprio per questo rimane loro estraneo, come l’unità astratta resta
estranea alla diversità; un intelletto siffatto distingue sempre ciò di
cui parla (il contenuto) da colui che parla (la forma). Esso è finito
poiché si riferisce a un contenuto la cui origine è trascendente, e
poiché resta distante da questo contenuto, sia per costituire con esso
delle scienze empiriche, sia per chiacchierare su di esso e preservare
cosí l’Io nella sua aridità mantenendolo sempre esterno al contenuto.

In entrambi i casi, discorso poetico e discorso dell’intelletto, il
filosofo è in una condizione di inautenticità, la causa della quale deve
però essere ricercata nella condizione stessa dell’uomo, che è insieme
esserci naturale e autocoscienza universale. È questa la condizione che
definisce tanto la rappresentazione come mescolanza equivoca di ciò di
cui parla e di colui che parla, quanto l’intelletto come distinzione
netta di forma e contenuto differenziato. Chi parla nella poesia è tanto
il destino universale di cui si parla come pure l’uomo che racconta: la
rappresentazione oltrepassa l’uomo e ricade nell’uomo; scaturisce dal
suo esserci naturale, come le parole dalla Pizia; esprime l’unità
primordiale o tenta di ritrovarla; è piú vicina al sapere immediato che
non all’intelletto. Hegel segue nella *Fenomenologia* – prima di
riprenderlo nelle sue lezioni sull’estetica – lo sviluppo della poesia
dall’epos fino alla commedia attraverso la tragedia.^[^81]^ Nella
commedia la maschera è gettata, l’universale ricade nell’umano. Questa
scomparsa di ogni trascendenza finisce nella piatta volgarità della
prosa del mondo, nella quale l’uomo, che si era messo al centro, ma come
esserci naturale, si scopre vittima di una nuova dialettica, una
dialettica che non provoca il riso della vittima ma di quell’altro che
ne è un momento: lo spettatore. Certamente la commedia antica era una
coscienza felice giacché rappresentava “il ritorno di tutto ciò ch’è
universale nella certezza di se stesso.”^[^82]^ Ma tale certezza che si
lega all’esserci naturale e vuole conferirgli una fissità arbitraria è a
sua volta comica per lo spettatore. La commedia moderna è questa
dialettica stessa, quella dell’uomo che impone il sigillo dell’Assoluto
al finito come tale, alla donna amata, alla proprietà, ai contratti
particolari, alla salute, e assiste impotente alla dissoluzione di
quanto aveva considerato sicuro: dissoluzione tragica per lui, comica
per gli altri.

La filosofia speculativa, quale appare nel sapere assoluto, costituirà
cosí la scomparsa di ogni trascendenza, il ritorno “nella certezza di
sé”, ma di sé come sé universale, sé del contenuto e non sé meramente
umano. Non sarà pertanto un antropologismo o un umanismo, bensí una
filosofia dell’Assoluto che non esiste come Logos se non nel linguaggio:
penserà e dirà l’unità vera dell’essere di cui si parla e di chi parla,
della verità e della certezza, ma solo dopo un superamento dell’umano,
simile a quello del segno sensibile che esala nel significato. Sarà una
*riduzione* della condizione umana. Il discorso dialettico della Logica
sarà il discorso stesso dell’Essere, avendo la *Fenomenologia* mostrato
la possibilità di mettere tra parentesi l’uomo in quanto esserci
naturale. Il discorso dell’intelletto è dal canto suo un discorso umano
sull’essere poiché coglie il contenuto come estraneo all’Io e tale Io
formale si confonde di fatto con le determinazioni particolari di un Io
empirico. Persona astratta e individuo contingente si oppongono solo in
apparenza perché non si distinguono alla base e perché l’uno è il
rivestimento meramente formale dell’altro. L’intelletto è tuttavia un
momento essenziale, come ben mostra Hegel nella prefazione della
*Fenomenologia*. La filosofia non può fermarsi ai vaticini primitivi
della poesia, a quell’unità primordiale che rifiuta di scindersi: deve
passare per l’analisi dell’intelletto. Dopo aver mostrato le
manchevolezze dell’intelletto, la prefazione della *Fenomenologia* ne
esalta la potenza, che è la potenza stessa del dividere e del
distinguere. L’intelletto che però trionfa nella matematica è una
riflessione estrinseca alla cosa stessa di cui parla: perciò il suo
linguaggio diventa un simbolismo matematico. Il senso – che è il
concetto stesso – viene cancellato a favore del calcolo. La
dimostrazione filosofica, il discorso dialettico, appartiene a
tutt’altro ordine: è il movimento della cosa dimostrata e non si
effettua in virtú di regole applicate al contenuto dall’esterno. Solo
allora l’Io, colui che parla, non si fissa in ciascuna determinazione, o
al di là di tutte come Io formale, ma si abbandona alla vita del
contenuto di cui diviene il sé. Esso cessa di essere separato dalle
determinazioni, e queste di essergli estranee, poiché è loro immanente.
Come nel linguaggio primordiale della poesia, l’universale e il
particolare sono riuniti, ma non si tratta piú di una ambigua confusione
poiché ogni determinazione è posta per lei stessa, con tutto il rigore
dell’intelletto discorsivo, e tuttavia riflettendosi in lei stessa
diviene. Il ragionamento esprime siffatta mediazione. Il suo senso è
presente, e questa è la ragione per cui Hegel considera la riduzione
dell’intelletto a calcolo come un misconoscimento della natura del
concetto, allo stesso modo in cui il ritorno alla poesia o alla
letteratura gli appare come un abbandono del rigore concettuale. Il
discorso dialettico del filosofo passa sopra due abissi, la poesia e
l’artificio matematico. L’essenziale è quest’unità dell’Io e delle sue
determinazioni come mediazione e come senso. “I pensieri divengon fluidi
quando il puro pensare, questa immediatezza interiore, si riconosce come
momento, o la pura certezza di sé astragga da sé; – non che debba
lasciar via sé e mettersi da parte; anzi deve abbandonare il fisso del
suo autoporsi: sia il fisso del puro concreto che è lo stesso Io in
opposizione di contro al contenuto distinto, sia il fisso dei differenti
i quali, posti nell’elemento del puro pensare, partecipano di quella
incondizionatezza dell’Io. Mediante siffatto movimento i puri pensieri
divengon concetti e soltanto allora sono ciò che essi veramente sono:
automovimenti, circoli; sono ciò che la loro sostanza è, essenze
spirituali.”^[^83]^

Come può il linguaggio divenire l’elemento di questo discorso
dialettico? Esso *è anteriore al pensiero*, nel senso preciso in cui
Hegel intende questo termine; è il momento supremo della
rappresentazione, e infatti la poesia precede la prosa, tanto la prosa
del mondo quanto quella dell’intelletto; e tuttavia *esprime* anche il
pensiero che non si conosce o che si riflette solamente in esso. Nel
linguaggio il pensiero in quanto significato è immediatamente presente,
esiste come una cosa: si trova al di fuori di sé. Perciò la dialettica
logica sarà una dialettica dell’essere, che dirà l’essere immediato
prima di dire l’essenza, la quale è riflessione come lo è il significato
rispetto al segno. Ma questa riflessione a sua volta è, ed è in modo
immediato come senso nella totalità del discorso. Il linguaggio, quale
noi l’abbiamo descritto, manifesta il passaggio dal sensibile al senso,
che fa sí che l’essere si dica, che sia coscienza di sé. Tuttavia tale
passaggio e la riflessione del pensiero nel linguaggio permettono di
comprendere sia il discorso poetico sia l’illusione dell’intelletto che
crede di poter creare un adeguato sistema di segni per risolvere o
dissolvere i problemi. Il linguaggio *precede ed esprime il pensiero*. È
tale contraddizione la fonte della poesia e degli eccessi del calcolo
simbolico (di cui Hegel non poteva che presentire lo sviluppo e che
condanna in Leibniz in quanto pretenda di sostituirsi al senso
concettuale). Dire che il linguaggio è anteriore al pensiero significa
dire che il pensiero non è un senso puro che potrebbe esistere in
qualche dove al di fuori della sua espressione come l’essenza al di là
dell’apparenza; invero, esso non è che nella misura in cui è già, e
precede se stesso, nella parola che rinvia alla natura e
all’antropologia per il suo materiale sonoro, che con la sua struttura
grammaticale precede l’intelletto, in certo modo, talora fruttuoso,
talaltra insufficiente, abbozzandone le forme. Siffatta parola, nella
quale il segno sensibile scompare perché se ne intenda il significato, è
ancora nella sua forma immersa nel sensibile, mentre nel suo fondo
riunisce, senza distinguerli nettamente, ciò di cui parla e colui che
parla. Un discepolo di Hegel, Benedetto Croce, ebbe a dire che la prima
parola fu una parola poetica e fece del linguaggio
l’espressione-intuizione, il primo momento estetico dell’attività
teoretica. Sviluppò cosí certi aspetti di quella genesi dialettica del
linguaggio che abbiamo descritto. La poesia precede la filosofia, come
la musica precede di diritto la poesia nel sistema hegeliano delle belle
arti. Ma la musica come tutte le arti è pura parvenza di significato: è
la poesia che lo rivela dicendone qualche cosa. “Già nei miracoli
civilizzatori di Orfeo, i suoni ed il loro movimento, pur bastando per
le bestie selvagge che si ammansivano e si sdraiavano intorno a lui, non
bastavano però per gli uomini che richiedevano una dottrina piú
elevata.”^[^84]^ La poesia conserva ancora come una reminiscenza questa
musicalità nel significato. Nel suo contenuto, questa poesia, linguaggio
primordiale, epos, che è distinto dalla poesia riflessiva che si oppone
alla prosa, non pretende la verità-esattezza dell’intelletto, confonde
ingenuamente ciò di cui parla e colui che parla, non distingue reale ed
immaginario, racconto poetico e intelletto. Tale distinzione inizia con
la favola o il paragone che invece ha ben cura di porre da un lato il
significato, il senso spirituale, dall’altro il contenuto particolare
che gli serve da esempio. La prosa del mondo è nata, e con essa quella
separazione istituita dall’intelletto tra un’interiorità essenziale e
un’esteriorità inessenziale. È ancora l’intelletto che pretende di
delimitare il racconto fittizio e il racconto vero. La poesia esiste
allora per il filosofo come una nostalgia, come un linguaggio immediato
che evoca un autentico, ma perduto, linguaggio dell’essere. Non era
d’altronde ‘immediato’ nel senso di ‘naturale’, poiché già presupponeva
la cura artigianale dell’espressione come tale, l’elaborazione di un
discorso calibrato sulla memoria umana.^[^85]^

Hegel non considera il linguaggio come esclusivamente poetico; nella
rappresentazione esso annuncia già l’intelletto. Essendo significato
esistente, appare come la negazione del sensibile nel segno stesso; è il
significato stesso ciò che intendo nella parola e vedo nella scrittura.
Il progresso del linguaggio in seno alla rappresentazione è quello
scoparire del sensibile che lo manifesta. Le onomatopee scompaiono, la
grammatica si semplifica e diviene piú generale, una massa di
distinzioni usuali che nascevano dal simbolismo diretto sfuma quando il
simbolo diviene semplicemente un segno. Lo stesso accade nel linguaggio
scritto; i geroglifici sono meramente primitivi. Il ritorno a una
scrittura simbolica, come il sogno di una caratteristica universale in
Leibniz, è non già solamente utopico, ma per Hegel anche assurdo, poiché
il progresso del pensiero muta continuamente la natura e le relazioni
degli oggetti del pensiero. Vi sarebbe allora continuamente bisogno di
nuovi simboli corrispondenti alle nuove scoperte e alle nuove relazioni
del pensiero. Tale caratteristica universale, che presupporrebbe
un’analisi empirica delle cose, sarebbe sempre in ritardo su questo
progresso. Ma l’illusione dell’intelletto è tenace. Esso spinge al
limite la negazione del sensibile, e prende in considerazione solo
l’*espressione* del pensiero nel linguaggio, come se il significato
potesse essere una interiorità senza esteriorità. Immagina allora la
creazione pura di un sistema di segni o piuttosto di simboli piú adatti
ai significati di quanto lo sia il linguaggio verbale. Ricostruisce il
linguaggio a partire da un pensiero isolabile di principio, pretendendo
di eliminare tutti gli equivoci e tutte le ambiguità del linguaggio e
della parola; come se il pensiero non precedesse o non presupponesse se
stesso nell’essere. Tale presupposizione gli pare contraddittoria, e in
effetti per certi aspetti lo è; ed è per questo che il linguaggio è
speculativo, ma lo speculativo è proprio ciò che l’intelletto
misconosce. La sua critica del linguaggio non può valere che fino a un
certo punto, al di là del quale, giacché esteriorità e interiorità
vengono tenute separate, il pensiero, col pretesto di esprimersi
adeguatamente, finisce per perdere ogni senso e per ridursi a calcolo
come estrinseca manipolazione di simboli. Tali simboli possono bensí
designare o significare qualche cosa, ma sono trattati come meri
elementi sensibili esteriori e indifferenti gli uni agli altri. Cosí,
secondo Hegel, questa esigenza di purezza sfocia in una manipolazione
esteriore, in un pensiero cieco, che una macchina potrebbe sostituire.
Ma tale illusione è sostenuta dall’esempio delle dimostrazioni rigorose
e dei calcoli esatti dei matematici, che catturano l’invidia del
filosofo. In matematica esiste un algoritmo. Perché il pensiero
filosofico non potrebbe imitare questo rigore delle dimostrazioni
matematiche, perché la logica non potrebbe presentarsi come un calcolo,
con simboli simili a quelli dell’algebra? Non eviterebbe cosí gli
equivoci del linguaggio naturale? Hegel si sforza di precisare la
distinzione tra la matematica e la filosofia. La dialettica non ha nulla
a che vedere con la dimostrazione matematica, e la logica autentica con
il calcolo algebrico. Egli non poteva prevedere lo sviluppo del
formalismo e della logica contemporanea, l’importanza di quel formalismo
che tende a fondere la logica e la matematica in una sola disciplina, ma
la sua critica anticipata resta valida, almeno contro la pretesa del
formalismo di sostituirsi al linguaggio verbale nella formulazione dei
problemi filosofici. La logica hegeliana è il contrario di questo
formalismo; essa cerca il senso della forma stessa. Per essa, sottoporre
il concetto, il giudizio, il ragionamento, che sostituisce simboli alle
parole del linguaggio e applica ad essi delle regole operatorie
dall’esterno, significa abbassarsi dal senso loro immanente ad un ambito
anteriore, tornare all’essere immediato. Anche la matematica, per Hegel,
non è altro che la categoria della quantità che si esprime nella natura
mediante la diversità indifferente. Ma i logoi sono differenti dai
mathemata. La dialettica filosofica è logos; è il discorso a cui il
senso è sempre immanente, un senso che esiste esteriormente nell’essere
della parola, e che si esprime attraverso lo sviluppo delle parole in un
discorso. *Essere, riflessione, senso* sono tre momenti del linguaggio.
Limitarsi all’essere immediato significa non oltrepassare il sensibile
nel linguaggio stesso e ritornare alla poesia che è presentimento del
senso nell’immediato; fissarsi alla riflessione significa invece negare
l’elemento sostanziale del linguaggio che mediante la riflessione gli
permetterà di essere un linguaggio del senso.

L’intelletto riflessivo prolunga la negazione del sensibile già avvenuta
nel segno verbale. Supponiamo infatti che il significato possa essere
isolato dal suo segno sensibile, che cessi di essere esteriore. Il
linguaggio apparirà allora come un vestito che ricopre un corpo. Ma
proprio come il vestito può dissimulare il corpo, la forma esteriore del
linguaggio potrà contraffare il pensiero. Il linguaggio riveste un
pensiero che potrebbe ricevere un’altra veste piú appropriata. Si
potrebbe dunque separare un problema dal linguaggio nel quale è
espresso, cercare, per formularlo, pensieri piú adeguati, evitare in
particolare quelle oscillazioni di significato in rapporto al contesto,
quella perpetua equivocità e ambiguità del senso delle parole.
L’intelletto vorrebbe una fissità e una esattezza che non trova nel
linguaggio esistente; di qui l’idea di creare un linguaggio puro, un
sistema di simboli che restino assolutamente invarianti nel corso delle
diverse combinazioni che si fanno loro subire. Forse i problemi
filosofici si porrebbero altrimenti, o si dissolverebbero in quanto
originati da confusioni verbali, da spostamenti di senso, tanto
frequenti in un discorso. Un linguaggio simbolico eviterebbe queste
trasformazioni del significato di una parola. Facendosi puro creatore
del proprio sistema di segni, l’Io dell’intelletto non troverebbe i
significati già esistenti; non sarebbe invischiato in essi, come si è
già sempre trascinati nella vita quando si vive. Potrebbe riprendere le
cose alla radice e sostituire una convenzione esplicita a ciò che gli si
presenta come una alienazione della propria interiorità. Ma le parole
del linguaggio sono l’Io fuori di sé, l’Io che in esse si trova prima di
esservi effettualmente. L’Io continua a essere nelle loro mutue
relazioni, nella loro disposizione passata come nella loro
trasformazione presente. Adotta il linguaggio, che gli era sembrata una
alienazione di sé,e gli fa dire ora ciò che non aveva mai detto prima,
con parole però in passato già esistenti. L’espressione di sé conosce
uno sviluppo poiché è il senso ciò che, attraverso il contenuto
espresso, già presente in precedenza, si annuncia e si esprime in un
modo universale; mai il sé può ritirarsi dal linguaggio, da quel
riferimento universale che pure, in quell’esteriorità, resta riflessione
e senso. Noi leggiamo il filosofo e conferiamo da principio alle sue
parole il loro senso abituale, ma poco a poco il contesto ci costringe a
impercettibili cambiamenti, e l’uso che ne vien fatto finisce per
assegnare loro un significato nuovo, ad esso adatto, però universale,
giacché noi lo comprendiamo. Il linguaggio, dice Hegel, è il sé
esistente come sé, e solo qui esiste al contempo come sé singolare e
come sé universale.

Quando l’intelletto pretende dunque di svestire un problema del suo
linguaggio, è già ignara vittima di un’illusione e ci conduce
inevitabilmente a porre questa domanda: che ne sarebbe del problema
senza il rivestimento del suo linguaggio? Non esiste problema nudo,
quando si tratta di problemi filosofici; non si dà la possibilità di
porre altrimenti i problemi di Platone senza mutarli radicalmente, senza
porre con ciò altri problemi; il progresso del pensiero è parallelo al
progresso della sua espressione, cui è dunque strettamente solidale. Di
qui la difficoltà di una traduzione – che si effettua come trasposizione
nel medio stesso del linguaggio universale, senza passare per il senso
nudo –, di qui la necessità di seguire la genesi del senso nello stesso
linguaggio in cui è stato enunciato per cercare equivalenze
approssimative in un’altra lingua. Cosa è dunque la parola per essere
cosí indispensabile al discorso dialettico, perché non si possa
sostituirle dei simboli creati arbitrariamente, conservando la fissità
di un significato invariante per l’intero discorso? La parola è
l’universale concreto, il concetto hegeliano che è totalità. Perciò la
parola non è senza la proposizione di cui è il germe, e la proposizione
senza l’insieme delle proposizioni che ricostituisce questa totalità
come risultato. Dire che l’Assoluto è soggetto, è dire che la
parola-concetto è quel che è soltanto nei predicati che le conferiscono
il contenuto, soltanto nelle sue relazioni, ma è anche dire che queste
relazioni costituiscono una totalità, un senso che è, e non un essere
fisso e immobile, un *supporto*. Anche quando non è ancora espressamente
dialettica filosofica, il linguaggio preannuncia tale dialettica, la
prefigura. È considerando i diversi modi di intendere la proposizione, e
le relazioni delle proposizioni tra loro, che Hegel nella prefazione
della *Fenomenologia* può caratterizzare il discorso filosofico, in
rapporto al discorso comune o a quello dell’intelletto. La parola, in
primo luogo, il segno verbale, non è arbitrario, nonostante
l’arbitrarietà di principio del segno. L’Io lo trova e prende possesso
di esso come di un significato immanente, che supera ciò che pare essere
in una singola coscienza. La parola *oro*, diceva già Leibniz, non è
solamente il supporto delle determinazioni che il volgo le attribuisce,
ma anche di quelle che il sapiente scopre. Essa esprime un accordo
universale che peraltro non si è mai costituito come tale, che è già
presente; la parola come segno resta invariante, ma le sue
determinazioni si precisano per mezzo delle diverse relazioni che
proprio in seno al linguaggio si stabiliscono. Un nome è, come tale,
qualcosa di identico nei differenti contesti, ma tale identità non è
un’identità morta, un’identità dell’intelletto. Il segno è lo stesso, il
significato si modifica col contesto: tale divenire è certo la fonte
degli equivoci e, quando si è poeti, ci si può abbandonare “alle
similitudini amiche che brillano tra le parole”,^[^86]^ ma si può anche
cercare la coerenza del discorso, resistere alle semplificazioni,
trattenere le determinazioni, e tale è la funzione propria
dell’intelletto. Solo che questa coerenza non può essere portata al
limite. L’intelletto delimita un significato nella proposizione che dà
il suo contenuto alla parola, che senza di essa sarebbe un semplice
nome, un *flatus vocis*, ma vede tale significato, affermato
immediatamente, arricchirsi e trasformarsi senza posa; bisogna bensí
mantenere la fissità e l’invarianza, ma non la si mantiene che come
mediazione, come senso totale. Perciò la parola è l’universale concreto
ed è già discorso, concetto, giudizio, ragionamento; l’essere immediato
del pensiero, la riflessione, la mediazione, si presentano ingenuamente
nel discorso volgare e nel discorso empirico, dove la parola sembra
ricevere il suo arricchimento dall’esterno mentre l’intelletto formale
evita, per quanto può, la contraddizione conciliando il suo formalismo
con l’eterologia dell’esperienza. “Se io dico: ‘tutti gli animali’,
queste parole non potranno mai valere per una zoologia.”^[^87]^ La
parola è l’universale che ancora attende il suo sviluppo, che solo alla
fine è ciò che è in verità. Ma nel discorso dialettico, nella Logica
filosofica, è l’Assoluto stesso che si mostra come risultato, come
mediazione. “Il passaggio anche solo a una proposizione contiene un
divenir-altro che deve venir ripreso, ossia una mediazione.”^[^88]^ Il
linguaggio, inteso come Logos, è quella totalità che è tale solo grazie
al discorso, nel quale il pensiero interamente immanente al suo
sviluppo, teso attraverso la riflessione delle sue determinazioni, si
pone come senso.

Il divenire del senso nella diversità dei significati è una
constatazione ordinaria. “Scorrete la lista dei sensi della parola
Eidos, dice Bergson, nell’*Index aristotelicus*: vedrete quanto
differiscono gli uni dagli altri. Se ne considerino due che siano
sufficientemente distanti l’uno dall’altro: sembreranno quasi
escludersi. Ciò non avviene grazie alla catena di intermedi che li
riallaccia. Facendo lo sforzo necessario per abbracciarne il complesso,
ci si accorgerebbe di essere nel reale e non di fronte a un’essenza
matematica che potrebbe stare in una formula semplice.”^[^89]^ Siffatto
reale Bergson vorrebbe però coglierlo per intuizione, o esprimerlo
attraverso un’immagine – che è già una caduta rispetto all’intuizione –
anziché scorgerlo nel discorso stesso, nello sviluppo del significato.
Per lui il linguaggio verbale è già il cominciamento del simbolismo
matematico, è meno puro ma esso pure artificiale, estrinseco alla
crescita di un pensiero che di diritto potrebbe separarsi da esso. “È
nell’essenza della scienza, scrive ancora Bergson, manipolare segni che
essa sostituisce agli oggetti stessi. Questi segni differiscono senza
dubbio da quelli del linguaggio per la loro maggiore precisione e la
loro piú alta efficacia; ma non sono meno condannati al destino generale
del segno che è quella di registrare, in forma cristallizzata, un
aspetto fisso della realtà.”^[^90]^ La creazione da parte
dell’intelletto di quei segni (o piuttosto di quei simboli, poiché tali
furono da principio nel senso stretto del termine) permette quella
permanenza, quella fissità assoluta, quell’esattezza, che non si trovano
nel linguaggio naturale. Ma quel che è in tal modo guadagnato, lo è a
spese della fluidità del significato e del senso. Il segno del
linguaggio *è* significato, scompare in quanto segno sensibile; il
simbolo al contrario valeva per l’intuizione sensibile che rappresentava
qualcosa, ma in quel caso l’intelletto operava insieme sul significato e
sul sensibile. Questo è il motivo per cui Hegel considera il simbolismo
– in questo senso – come un passo indietro: “Poiché l’uomo ha il
linguaggio come mezzo di designazione proprio della ragione, è un
capriccio ozioso quello di andare in cerca di una maniera d’espressione
piú imperfetta \[…\] ma quando si dovesse sul serio esprimere e
conoscere con ciò il concetto, la natura esteriore di ogni simbolo
sarebbe inadequata allo scopo. Il rapporto è anzi che ciò che nei
simboli è eco di una determinazione superiore può viceversa esser
conosciuto solo per mezzo del concetto, ed essere avvicinato a questo
unicamente col rimuovere quell’accessorio sensibile che era destinato ad
esprimerlo.”^[^91]^ Ritornare dal linguaggio al simbolo significa
manipolare il sensibile come tale credendo di manipolare significati:
qui si produce una sorta di rovesciamento dialettico. L’intelletto, per
creare un linguaggio piú puro, per negare ulteriormente il sensibile,
finisce per considerare solo questo e per manipolarlo come tale. Mentre
nel linguaggio il significato è sensibilmente presente, e mentre nel
simbolo dell’immaginazione (che Cartesio, per esempio, utilizza quando
nelle *Regulae* rappresenta tutte le grandezze mediante delle linee)
esso è un che di interiore, nel simbolismo spinto al suo limite estremo
ciò che il simbolo rappresenta non ha piú importanza e non viene piú
preso in considerazione. Si parla bensí ancora di simbolo, ma il
pensiero non ha piú nulla in vista, considera il segno in quanto
contenuto sensibile immobile e non piú in quanto segno. Al significato
dei segni che figurano negli assiomi non si bada. Questo contenuto viene
manipolato solamente in virtú di regole prestabilite senza che gli sia
coordinato un qualche tipo di oggetti. È una manipolazione che si
manifesta come tautologia, poiché l’intelletto conserva sempre la
fissità e l’invarianza del proprio contenuto, ma per definizione le
combinazioni effettuate non aggiungono nulla a quelle da cui si era
preso avvio. Il problema del significato che certo si pone all’inizio e
all’arrivo, non si pone però nell’intervallo tra i due. Qui si separa
nettamente colui che parla dal contenuto determinato di cui parla; tale
contenuto è determinato e fissa poiché puramente oggettivo e chi parla
non effettua se non operazioni formali che non aggiungono alcunché al
contenuto, benché lo pongano altrimenti, poiché è puramente e
integralmente soggetto, distinto dall’oggetto, e agisce dall’esterno,
senza essere nel contempo il senso di ciò di cui parla. Il sé di cui
parla Hegel nella dialettica filosofica è per contro il senso stesso del
contenuto, risiede nelle determinazioni, è queste determinazioni nel
loro divenire. Non può trattarsi di negare l’importanza di questo
simbolismo, di quest’algebra della logica, dei servigi ch’essa può
rendere alle scienze empiriche, forse anche (per le difficoltà
incontrate e i mai completamente superati ostacoli nella
formalizzazione) del senso che la filosofia può scoprire in questa
stessa formalizzazione: si tratta unicamente, scoprendone il principio,
di contestarne l’applicazione possibile al discorso filosofico che è
invece mediazione e, grazie al linguaggio, sempre concetto e senso.
Hegel critica semplicemente quel calcolo che pretenda di sostituirsi
alla ricerca del senso. “L’operazione di calcolo è \[…\] un procedimento
meccanico (come poi si trovarono appunto macchine da calcolare che
compiono queste operazioni); il piú duro e stridente è invece quando
vengon trattate come materia vuota di concetto le determinazioni formali
del sillogismo, che son concetti”.^[^92]^ Per Hegel “l’operazione di
calcolo è un estrinseco raccogliere insieme o separare”^[^93]^.
“Leibniz, egli Hegel, fa gran caso dell’utilità dell’analisi
combinatoria per trovare non soltanto le forme del sillogismo, ma anche
le combinazioni di altri concetti. L’operazione con cui si trova cotesto
è la stessa di quella con cui si calcola \[…\] quanti diversi tratti son
possibili ai dadi. Qui si vede preso il razionale come un che di morto e
privo di concetto, ed è lasciato da parte il proprio del concetto e
delle sue determinazioni, di stare, in quanto essenze spirituali, in
relazione, e di togliere per mezzo di questa relazione la loro
determinazione immediata.”^[^94]^ La critica che Hegel rivolge al
progetto di una caratteristica universale di Leibniz mostra bene che per
lui le determinazioni sono un divenire, che non possono rimanere
inalterate come un contenuto oggettivo vuoto di senso. “Una
caratteristica universale dei concetti, – di una lingua scritta dove
ogni concetto venga presentato secondo ch’esso è una relazione di altri
o si riferisce ad altri, – quasi che nel collegamento razionale, che è
essenzialmente dialettico, un contenuto rimanesse ancora quelle medesime
determinazioni che ha quando è fissato per sé.”^[^95]^ La dialettica
filosofica non è dunque riducibile, per Hegel, a un panlogismo nel senso
leibniziano: è una vita già sempre immanente al linguaggio come tale
dove il senso appare nella mediazione. La logica ontologica è l’antitesi
del formalismo; essa scopre nell’essere immediato il pensiero
dell’essere che gli è immanente, e vede parimenti nella riflessione un
momento che si toglie da sé ed è senso immediatamente esistente. È
l’essere stesso che si pone e si dice attraverso il discorso, e le forme
di quest’ultimo vanno considerate nel loro senso, già non isolate come
regole formali estrinseche al loro contenuto. Il pensiero del pensiero
è, speculativamente, pensiero dell’essere cosí come il pensiero
dell’essere è pensiero del pensiero.

Hegel oppone questo discorso dialettico alla matematica, i Logoi ai
mathémata. Per lui come per Kant, la matematica concerne esclusivamente
il mondo sensibile, in quanto questo è “lo spazio eguale a sé, che si
neghi o si accresca”,^[^96]^ e la categoria della quantità, sintesi di
differenze indifferenti. Siffatta concezione della matematica gli fa
ravvisare nella dimostrazione matematica un’operazione estrinseca alla
cosa stessa, una riflessione ad essa estranea. Non è la cosa stessa che
si dimostra, che diviene ciò che di essa si afferma, ma è la riflessione
a mostrarne le proprietà mediante delle costruzioni che le si
aggiungono, e che non si ritrovano nel nudo risultato. Certo, questo
risultato è visto come vero, come necessario, ma non contiene la propria
genesi. La necessità è stabilita dal soggetto che dimostra; essa è lí
presente, ma non lo è la mediazione stessa che resta nel soggetto. Il
processo della dimostrazione è un processo della conoscenza distinta dal
suo oggetto, non un movimento dell’oggetto stesso. Perciò la dialettica
interna alla cosa stessa si oppone alla dimostrazione; Hegel rivaluta i
Logoi contro i mathémata. I *mathémata* sono solamente un momento dei
*Logoi*, il momento della categoria della quantità nella logica
dell’essere (ossia dell’immediato).^[^97]^

Il linguaggio naturale appare dunque come l’elemento proprio del
discorso filosofico; in esso potrà dirsi la genesi assoluta. E lo potrà
oltrepassando il linguaggio puramente poetico, che appartiene ancora
alla rappresentazione, e mantenendo le determinatezze e le fissità
dell’intelletto ma anche dissolvendole, o piuttosto seguendo la loro
dissoluzione interna, in una dialettica che genera la totalità del
senso. Il discorso filosofico riconosce bensí l’intelletto, ma ne mostra
anche le contraddizioni e il suo oltrepassamento. “Anche
l’intelligibilità è, quindi, un divenire e, in quanto questo divenire,
essa è razionalità.”^[^98]^ Si potrebbe dire infine che il linguaggio
filosofico conserva di quello poetico lo slancio totale, la potenza
creatrice, l’immanenza del tutto, mentre dell’intelletto il peso e la
forza che trattengono tutto il movimento e impediscono che dissipi
un’unica intenzione profonda in un’estensione dispersa; cosí
l’intuizione intellettuale che è il Logos è insieme questo slancio
totale e questo peso permanente che trattiene e fissa lo slancio
permettendogli di realizzarsi in una progressione continua: perciò essa
è anche discorso.

<span id="anchor-5"></span>SECONDA PARTE\
\
IL PENSIERO SPECULATIVO\
E LA RIFLESSIONE
-----------------------------------------

### <span id="anchor-6"></span>Capitolo primo\
\
LA TRASFORMAZIONE\
DELLA METAFISICA IN LOGICA

Scendendo dalla montagna, Zarathustra incrocia un eremita che aveva
rotto i ponti col mondo degli uomini e nell’atto di lasciarlo mormora:
“Questo vegliardo ancora non sa che Dio è morto.”^[^99]^ Hegel
all’inizio della sua *Logica* registra la morte della metafisica e la
paragona alla scomparsa di quei monaci che un tempo si ritiravano dal
mondo per consegnarsi alla contemplazione dell’Eterno: “Dove si
ascoltano piú \[…\] le voci di quella che si chiamava teologia naturale?
\[…\] Anche delle antiche prove dell’esistenza di Dio non si parla piú
che o semplicemente per la storia, oppure in un intento di edificazione
e di elevazione spirituale. È un fatto che l’interesse sia per il
contenuto, sia per la forma, sia per il contenuto e la forma insieme
dell’antica metafisica, è andato perduto.”^[^100]^

Nell’interpretazione popolare, la filosofia kantiana corrente significa
che lo spirito non può oltrepassare l’esperienza. Solo sul terreno
dell’esperienza noi possiamo pensare di conquistare delle verità; che
peraltro possono essere solo fenomeniche, e resta vuoto il posto della
verità assoluta. Ad esso, tuttavia, Kant teneva ancora. Nel 1772 si
proponeva di scrivere una filosofia teoretica che si sarebbe suddivisa
in Fenomenologia e Metafisica; la Fenomenologia è stata scritta: è la
*Critica della ragion pura*, ma la Metafisica è impossibile; la verità
fenomenica non può essere eretta a verità assoluta, pena la
contraddizione. Resta dunque una misteriosa *cosa* in sé che non sarà
mai *oggetto* di conoscenza. “Ho dovuto sopprimere il sapere per
sostituirvi la fede.”^[^101]^

Tuttavia la filosofia kantiana non è un positivismo *ante litteram*. È
una filosofia trascendentale. Se non svela un fondo delle cose
suscettibile d’essere conosciuto dalla ragione, tratta però del
fondamento della conoscenza dei fenomeni. La ricerca di questo
fondamento, la manifestazione delle categorie sono la scoperta di una
logicità dell’essere che si sostituisce all’essere della logica. La
questione del secondo mondo, del mondo intelligibile, resta accantonata,
ma il mondo dei fenomeni è costituito come il nostro intelletto, e le
condizioni dell’esperienza sono le condizioni stesse degli oggetti
d’esperienza. Queste categorie valgono solamente per l’esperienza, non
sono le categorie dell’Assoluto; eppure la logica trascendentale è già
il germe della logica speculativa di Hegel che piú non conosce il limite
della cosa in sé. Tale logica dell’essere si sostituisce all’antica
metafisica che si apriva su un mondo trascendente. Hegel non ritorna al
precedente dogmatismo: prolunga la logica trascendentale in logica
speculativa. Le categorie divengono le categorie stesse dell’Assoluto.
Vissuto come senso, in questa logica, l’essere non è al di là del
sapere, è il sapere stesso. Il Logos, come vita speculativa, si
sostituisce alla metafisica dogmatica. Questa vita era come alienata
nell’oggetto dell’antica teologia; Hegel la ritrova nell’immanenza di
questo discorso dialettico dell’essere.

La trasformazione dell’antica metafisica in Logica significa la
negazione di un essere trascendente che la ragione potrebbe conoscere,
ma che sarebbe un mondo intelligibile di fronte ad essa. “L’Assoluto è
soggetto”^[^102]^ e non sostanza; l’Assoluto è il sapere speculativo
della Logica. “Dio è raggiungibile soltanto nel puro sapere speculativo,
ed è soltanto in quel sapere, ed è soltanto quel sapere stesso.”^[^103]^
La teologia rendeva reale l’intelligibile al di là dell’intelligenza. La
logica hegeliana non conosce né cosa in sé, né mondo intelligibile.
L’Assoluto non si pensa se non in questo mondo fenomenico: è nel nostro
pensiero che il pensiero assoluto si pensa, che l’essere si manifesta
come pensiero e come senso; e la logica della dialettica di Hegel, come
logica della filosofia, è l’espressione di quella dottrina
dell’immanenza integrale che Spinoza non aveva potuto realizzare.

Due sono le proposizioni di difficile conciliazione che condensano
questa riduzione della metafisica alla logica: *non c’è un secondo
mondo, c’è invece un Logos e una vita speculativa assoluta*. La
*Fenomenologia* presenta sotto tutti gli aspetti la critica di quel
secondo mondo che starebbe dietro al primo. L’Aufklärung ha ragione
contro la fede quando mostra che “la coscienza credente ha due pesi e
due misure, ha occhi di due specie, orecchi di due specie, lingua e
linguaggio di due specie; ogni rappresentazione è a lei duplice senza
che essa ponga a raffronto questa duplicità. La fede vive, cioè, di
percezioni di due specie; l’una, quella della coscienza addormentata,
\[…\] l’altra, quella della coscienza desta”.^[^104]^ La religione
stessa, benché momento dello spirito assoluto, non è ancora nel “giorno
spirituale della presenzialità”,^[^105]^ oscilla tra la “variopinta
parvenza dell’al di qua sensibile e la notte vuota dell’al di là
ultrasensibile”.^[^106]^ L’”in-sé” dell’unità proclamata dalla religione
rivelata “non è realizzato o non è ancor divenuto assoluto
esser-per-sé.”^[^107]^ Una tale critica del secondo mondo fa pensare a
quella nietzscheana del mondo dietro al mondo, ma Nietzsche è anche
l’avversario della filosofia dell’essenza. Hegel al contrario parla del
Logos, e questo Logos, questa vita speculativa, è distinto dalla natura
o dallo spirito finito, come dal sapere empirico. Come conciliare questa
critica del secondo mondo con la distinzione di Logos e natura, o con
quella di ontologia (della Logica) e Fenomenologia? Non appare il Logos
come l’essenza di questa esistenza realizzata nella natura e nella
storia, e la logica speculativa, vale a dire il sapere assoluto, come
l’essenza del sapere fenomenico o empirico?

La *Fenomenologia* critica il secondo mondo come mondo dell’essenza, al
livello dell’intelletto. Quest’ultimo oltrepassa il fenomeno sensibile,
lo comprende, lo apprende secondo la sua verità, ma fa di questa verità
un essere al di là del fenomeno, nello stesso momento in cui distingue
questa verità dalla propria ricerca della verità, dalla propria certezza
soggettiva. Laddove vi è una sola riflessione, cioè la riflessione nel
Fenomeno – che, allora, è completamente fenomeno, senza residuo alcuno:
“L’ultrasensibile è il sensibile e il percepito, posti come in verità
essi sono. Ma la verità del sensibile e del percepito è di essere
fenomeno. L’ultrasensibile è dunque fenomeno come fenomeno \[die
*Erscheinung* als *Erscheinung*\]”:^[^108]^ l’intelletto distingue la
propria riflessione soggettiva dalla verità stessa. L’intelletto non si
vede nel fenomeno per lui ancora oggettivo, non vede il fenomeno
esprimersi per sé nell’intelletto stesso. Perciò proietta la verità in
un’essenza distinta dall’apparenza e dall’intelletto stesso. È come un
miraggio. Il fenomeno come fenomeno è concetto, ma l’intelletto ancora
non conosce la natura del concetto: “Perciò alla coscienza questo
interno è un estremo di contro a lei; ma esso le è anche il vero, perché
ivi, come nello in-sé, essa ha in pari tempo la certezza di se stessa o
il momento del suo esser-per-sé; essa però non è ancora consapevole di
questo fondamento, giacché l’esser-per-sé che l’interno dovrebbe avere
in lui stesso, non sarebbe altro che il momento negativo; ma alla
coscienza tale movimento è tuttora l’oggettiva apparenza dileguante e
non ancora il suo proprio esser-per-sé; perciò l’interno le è bensí
concetto, ma del concetto essa non conosce ancora la natura.”^[^109]^
Solo quando l’intelletto diviene la ragione come coscienza di sé può
sapere che “dietro la cosiddetta cortina che dovrebbe occultare
l’interno, non c’è niente da vedere, a meno che noi stessi non ci
rechiamo là dietro, e perché si vegga, e perché là dietro ci sia
qualcosa che possa esser veduto.”^[^110]^ La filosofia kantiana, con la
riflessione trascendentale, ha bensí compreso che la verità del fenomeno
era nel per-sé della coscienza, nelle sue categorie, ma ha mantenuto
l’Interno, come un luogo vuoto, e ha ripiegato la propria riflessione in
una soggettività che, per essere trascendentale, non è meno soggettiva e
persino umana. Questo Interno vuoto è una fantasticheria: “Se, quanto
all’interno e all’esser-collegato con esso mediante il fenomeno” cioè
l’intelletto, “tutto stesse qui, non resterebbe altro che tenersi al
fenomeno, prender cioè per vero qualcosa che noi sappiamo non essere
vero; oppure affinché ci sia almeno qualcosa in quel vuoto che è bensí
divenuto da prima come vacuità di cose oggettive, ma che poi, come
vacuità in sé, deve venir preso anche come la vacuità di ogni relazione
spirituale e delle differenze della coscienza come coscienza; – affinché
ci sia almeno qualcosa in quel vuoto totale chiamato anche il Sacro, non
resterebbe altro che riempirlo di quelle fantasticherie, di quei
fenomeni, che la coscienza si produce da sé”.^[^111]^

Ma questa verità del fenomeno che si esprime nella coscienza di sé,
appare come l’essenza rispetto all’apparenza. Essa è nel Logos l’essenza
della natura e dello spirito finito, l’essenza, come sapere assoluto,
del sapere empirico o fenomenico. Hegel non rifiuta assolutamente tale
conseguenza; rifiuta solo di restarsene a questo dualismo intellettuale.
Vi sarebbe da un lato l’essenza, dall’altro l’esistenza; da un lato il
Logos, dall’altro la natura; da un lato il sapere assoluto, dall’altro
il sapere empirico. Una tale separazione misconosce la relazione vivente
che pone ogni termine e lo riflette nell’altro. L’Assoluto è mediazione.
L’originalità di Hegel consiste nel porre la riflessione nell’Assoluto,
e di conseguenza di superare il dualismo senza sopprimerlo. Il *minimum
rationale* è la triade: tesi, antitesi, sintesi. Non vi è primato di una
tesi che sarebbe, essa sola, positiva. Ciò che si deve pensare è la
*riflessione* tanto della tesi nella antitesi, quanto dell’antitesi
nella tesi, e la sintesi non è lo scomparire dell’opposizione in una
morta unità. Essa sarebbe, cosí intesa, un ritorno alla tesi astratta e
non “quell’assoluta inquietudine del puro automovimento”.^[^112]^
L’Assoluto è l’*apparire* (cioè la riflessione) della tesi nell’antitesi
e dell’antitesi nella tesi, e l’immediatezza, l’eguaglianza a sé di
questa riflessione infinita. È per questo che si può pensare solo
l’intera triade come *minimum rationale*. L’intelletto separa i termini,
per esempio Logos e natura, poiché rifiuta la contraddizione, ma la
ragione pensa l’identità concreta che implica la contraddizione nel
cuore dell’Assoluto. Il Logos è l’Assoluto che si nega come natura,
dunque si contraddice in lui stesso e porta in sé quell’altro, il *suo*
altro, senza il quale non sarebbe. La natura appare allora nel Logos
come l’alterità dall’Idea assoluta. Ma la natura è tanto apparizione del
Logos quanto divenire dello spirito. La loro identità si pone attraverso
la loro contraddizione e questa identità che si pone è lo spirito
assoluto. La distinzione di Logos e natura come essenza ed esistenza non
è dunque la sovrapposizione di due mondi, ma l’Assoluto come mediazione,
come contraddizione e identità. “Entrambe le differenze sussistono; esse
sono in-sé, esse sono in sé come opposti, vale a dire sono l’opposto di
loro stesse, hanno in loro il loro altro, e sono soltanto una
unità.”^[^113]^ Si può rimproverare a Hegel di enunciare solamente la
difficoltà, ma non di rifiutarsi di vederla. Alla logica egli fa subire
una torsione per renderla capace di esprimere questa dualità nell’unità
e quest’unità nella dualità. Cosí la logica non è solamente la logica
dell’essere immediato, ma anche la logica dell’essenza o dell’essere che
appare (videtur), e infine la logica del concetto o del senso, cioè
dell’identità dell’essere immediato e della sua riflessione. L’Assoluto
è mediazione o riflessione interna, identità di sé con sé nella sua
contraddizione.

Se il rapporto tra Logos e natura (sul quale ritorneremo nel dettaglio)
è stata la preoccupazione Hegel nella costruzione del suo sistema, il
problema del rapporto tra sapere empirico e sapere assoluto gli si è
posto nella *Fenomenologia dello spirito*. Tale problema è quello della
coesistenza di due saperi, quello della coscienza ingenua o naturale
che, in quanto coscienza, è immersa nell’esteriorità dell’esperienza, e
il sapere assoluto che sa l’identità dell’essere e di sé. Come può la
coscienza oltrepassare se stessa, dire l’essere senza distinguersi da
esso, vivere una riflessione che non è piú riflessione su di sé e
riflessione esteriore alle cose, e invece vivere la pura riflessione
identica all’immediatezza? *Il Sapere assoluto è sí il sapere immediato
come coscienza di sé universale*, ma non è sapere *dell’*immediato, ciò
che invece è la coscienza naturale o sensibile; esso non si è diviso
secondo la forma generale del concetto in certezza (soggettiva) e verità
(oggettiva) facendosi oggetto di esperienza per la coscienza intesa come
certezza. Il sapere assoluto permette di comprendere il sapere sensibile
come la veglia consente di comprendere il sonno; ma ciò ancora non
basta: bisognerebbe poter mostrare che il sapere sensibile è il divenire
del sapere assoluto, che esso si mostra identico al sapere assoluto
rivelando nella forma dell’esperienza (ciò che vien detto l’*a
posteriori*) le categorie che la logica presenterà nella loro forma
propria (ciò che vien detto l’*a priori*). I due saperi parrebbero
opporsi come coscienza filosofica – che Hegel chiama Scienza – e
coscienza empirica. “Se per la scienza la posizione della coscienza
(sapere cioè di cose oggettive in contrapposizione a se stessa, e di se
stessa in contrapposizione a quelle) vale come l’Altro, – come ciò in
cui la coscienza si sa presso se stessa, o a dirittura come la perdita
dello spirito – per la coscienza, all’incontro, l’elemento della scienza
è un lontano al di là, dove essa coscienza piú non si possiede.”^[^114]^
Il Sapere assoluto non può imporsi al sapere empirico: “La scienza
infatti non può gettar via un sapere che non è verace, considerandolo
soltanto come una visione volgare delle cose, assicurando se stessa
essere una conoscenza di tutt’altro tipo e dichiarando che per lei un
tale sapere è assolutamente nullo; né può appellarsi a quel barlume di
un miglior sapere che aleggia nel sapere non verace. Con una tale
assicurazione essa affermerebbe come propria forza il proprio essere; ma
anche il sapere non verace fa altrettanto appello al fatto ch’esso è; ed
assicura che la scienza per lui non è niente: ma una secca assicurazione
non conta piú dell’altra. Ancor meno la scienza può richiamarsi al
barlume migliore che si troverebbe nel sapere non verace e che, in
questo, a lei accennerebbe; ché, da una parte, essa richiamerebbesi
ancora a un essere; ma d’altra parte si richiamerebbe a se stessa in
quel modo secondo il quale essa è nel sapere non verace, ossia in un
cattivo modo del suo proprio essere, e piuttosto alla propria apparenza
che non a sé in quanto in sé e per sé.”^[^115]^

Il sapere empirico – che viene studiato e descritto come tale nella
*Fenomenologia *– l’esperienza in generale con il suo sviluppo, è il
Fenomeno del Sapere assoluto, il Sapere assoluto in quanto *appare*, ed
essa è il fenomeno solo in quanto non sa ancora che è lui stesso che
*appare* a se medesimo, che il suo apparire è la coscienza di sé
universale: “Rappresentarsi la scienza come apparenza poiché compare
accanto ad altro, oppure chiamare sua apparenza quell’altro non vero
sapere, è qui indifferente.”^[^116]^ Seguendo la coscienza fenomenica
nel suo itinerario, la coscienza filosofica che ha già compiuto il
cammino mostra che il sapere assoluto traspare già nell’esperienza, che
l’esperienza è il Sapere assoluto, ma lo è solo quando si sa come tale.
La differenza risiede nel fatto che il sapere assoluto non ha piú
bisogno di andare al di là dell’esperienza verso una qualche essenza
nascosta – una coscienza addormentata che resterebbe dietro, in qualche
luogo – anzi nel Logos la universale coscienza di sé è l’identità
raggiunta del Senso e dell’Essere, del per-sé e dell’in-sé, e che la
riflessione è qui identica all’Essere.

La logica speculativa si sostituisce dunque alla Metafisica dogmatica –
quella che pensava un assoluto mondo dell’essenza, un mondo
intelligibile – in quanto si costituisce come linguaggio dell’essere. Si
deve però insistere sul fatto che l’illusione di quel mondo
intelligibile è una specie di illusione inevitabile, che corrisponde a
un momento – ma solamente a un momento – di tutta la dialettica.
*L’essere si nega e diviene l’essenza, cioè appare*. L’essenza distinta
dal fenomeno, come il Logos lo è dalla natura (e dallo spirito finito) e
il Sapere assoluto lo è dal sapere empirico, è una apparenza che è
superata in quanto il Logos *appare* nella natura, e la natura nel Logos
(come alterità), o il Sapere assoluto nel sapere empirico; ma non di
meno appare, ed è questo fatto di *apparire* – nozione ontologica che
corrisponde alla coscienza – che definisce il momento dell’essenza. Ogni
*apparire* rinvia da un termine all’altro, è riflessione; la riflessione
non è però solo soggettiva, appartiene all’in-sé, all’essere che è
soggetto. Questa differenza è tuttavia superata quando proprio in quel
movimento di apparire tale riflessione si mostra come riflessione
interna e non piú esterna, come mediazione o riflessione assoluta.
Quindi l’apparenza non si oppone piú all’essenza: è l’essenza stessa.
L’essenza è tanto un’apparenza quanto l’apparenza è apparire
dell’essenza. Il Logos, come vita speculativa, con i suoi tre momenti è
*Selbst-bewusst-sein*: l’essere come immediato (sein), l’apparire
dell’essere (bewusst), e il senso o il Sé (selbst).

Hegel utilizza un linguaggio essoterico allorché dice del Logos: “La
logica è perciò da intendere come il sistema della ragione pura, come il
regno del puro pensiero. Questo regno è la verità, com’essa è in sé e
per sé senza velo. Ci si può quindi esprimer cosí, che questo contenuto
è la esposizione di Dio, com’egli è prima della creazione della natura e
di uno spirito finito.”^[^117]^ L’essotericità di questo linguaggio si
manifesta già nel *ci si può esprimer cosí*, come anche nell’equivoco di
questa anteriorità del Logos sulla natura e sullo spirito finito. Non
c’è infatti per Hegel prima un pensiero divino, e dopo una natura e uno
spirito finito creati. La parola *creazione* è una parola della
rappresentazione. Afferma semplicemente che la natura e lo spirito
finito (la coscienza come tale) sono sempre posti nell’elemento
dell’alterità. La natura è bensí in sé divina come il Logos, è nella sua
totalità l’Assoluto, ma tale totalità non esiste che per lo spirito che
identifica natura e Logos, che coglie la loro concreta identità.
Sostituire la Logica all’antica metafisica significa superare il punto
di vista di un sostrato anteriore ai propri predicati, quale sarebbe ad
esempio il Dio trascendente. “Onde può tornare utile evitare, per
esempio, il nome Dio, perché questa parola non è immediatamente e in
pari tempo concetto, ma è il nome propriamente detto, è la rigida quiete
di quel soggetto che sta a fondamento; mentre, diversamente, l’Essere,
ad esempio, o l’Uno, la Singolarità, il Soggetto ecc. costituiscono essi
stessi un diretto accenno a dei concetti.”^[^118]^ Il discorso
dialettico della logica non è un discorso su una cosa, su un Assoluto
che gli preesista: è l’Assoluto stesso in quanto esiste come Universale
concreto, in quanto si presenta libero da quell’esteriorità a sé che è
la natura o il sapere empirico, e contiene però al proprio interno il
concetto di quella, il fondamento dell’apparire. Dal momento che tale
apparire è, quel momento non può annullarsi piú di quanto il segno
sensibile possa scomparire completamente nel significato: scompare come
segno, ma appare allora il significato, che esiste in una modalità
sensibile e comprende il proprio apparire, quel movimento di mediazione
che lo fa esistere senza che sia *preesistito* a quel suo apparire sotto
forma di un’essenza che sarebbe dietro l’apparenza, già completamente
costituita. Siamo in presenza, qui, di una sorta di illusione
necessaria, di coscienza infelice ontologica. Ad esempio “la religione
\[è\] lo spirito pensante, che però non pensa se stesso, non se stesso –
per cui non è l’uguaglianza con se stesso, non \[è\]
l’immediatezza.”^[^119]^ La filosofia, al contrario, “è l’immediatezza
restaurata”.^[^120]^ Essa comprende se stessa e la propria alienazione
nella natura e nello spirito finito, ma tale comprensione non rinvia a
un al di là trascendente, non esiste se non in quel sapere assoluto che
è per sé la certezza che in sé “la natura e lo spirito sono una \[sola\]
*essenza*”^\\ [^121]^, ma appunto soltanto in sé. Lo spirito diviene il
sapere per sé di questo in-sé. Tale in-sé appare, si pone, e tale porsi
della riflessione nell’immediatezza equivale a una presupposizione di
sé. Il Logos pone se stesso come tale che si presuppone per porsi.
L’Assoluto si presuppone ma esiste solo in quanto si pone.
“Dell’Assoluto devesi dire che esso è essenzialmente Resultato, che solo
alla fine è ciò che è in verità”.^[^122]^ L’apparire rinvia a
quell’in-sé che appare; da ciò il miraggio inevitabile che l’intelletto
cristallizza in una dualità irriducibile, ma nel comprendere questo
miraggio la logica comprende che l’Assoluto è l’apparire stesso di un
termine nell’altro, e parimenti che quell’apparire, quella riflessione
assoluta, è la ritrovata immediatezza del senso nel movimento della
riflessione. La fissa dualità è allora superata.

Il sapere assoluto è dunque un risultato che presuppone se stesso nella
natura e nello spirito finito. Nello stesso modo il Logos appare
dapprima al buon senso comune come “il regno delle ombre”.^[^123]^ Ad
esso le scienze del reale sembrano apportare la loro ricchezza concreta.
Tuttavia ritornando da queste al Logos, l’intelletto scopre che il Logos
è la luce che illumina ogni verità particolare e la fa esistere come
verità. “La filosofia viene spesso ritenuta come un sapere formale e
vuoto di contenuto; e si è ben lontani dall’intendere che il nome di
verità è meritato soltanto da ciò che la filosofia produce \[…\]; e che
le altre scienze, – tentino pure col raziocinio, senza la filosofia,
quanto esse vogliono,– non sono in grado, senza di essa, di avere in
loro né vita, né spirito, né verità.”^[^124]^ Viviamo nella caverna,
senza prendere in considerazione quelle determinate categorie che
sottendono tutte le nostre azioni e conoscenze. Non ne facciamo tema di
riflessione. “Il noto in genere, appunto perché noto, non è
conosciuto”,^[^125]^ ma il supremo interesse del pensiero è di
oltrepassare l’immediatezza sensibile, di elevarsi alle determinazioni
dell’intelletto e di cogliere quelle determinazioni particolari come
momenti della forma assoluta del pensiero, o dell’Universale. “Depurare
pertanto queste categorie, che operano istintivamente come impulsi, e
che son dapprima portate nella coscienza dello spirito come isolate,
epperò come mutevoli e come intralciantisi, mentre procuran cosí allo
spirito una realtà a sua volta isolata e malsicura, depurarle, e
sollevar con ciò in esse lo spirito alla libertà e alla verità, questo è
il piú alto compito logico.”^[^126]^ Ma la verità e la libertà di cui si
tratta non hanno piú nulla a che vedere con la verità o la libertà
empiriche, quelle a cui si pensa nella vita quotidiana come anche nelle
scienze particolari. Esse sono la forma assoluta, l’universale in sé
“che ha in lui immediatamente l’essere, e, nell’essere, ogni
realtà”,^[^127]^ di modo che le determinazioni di tale universale non
sono piú determinazioni sensibili, ma momenti di quella forma unica, che
si risolvono in esso cosí come quello si esplicita in esse. “Poiché
l’universalità moventesi in se stessa è il concetto semplice che è
*scisso*” (l’universale che è se stesso e il *suo* altro, l’essere), “in
questo modo esso ha in sé un contenuto; e precisamente un contenuto tale
che è ogni contenuto, ma non un essere sensibile. È un contenuto che non
sta in contraddizione con la forma, né è per nulla separato da essa, ma
che anzi è esso stesso essenzialmente la forma medesima; poiché questa
non è se non l’universale separantesi ne’ suoi momenti puri.”^[^128]^
Tali momenti sono ordinariamente assunti come leggi logiche, come leggi
formali, che dunque si rapporterebbero a una realtà loro estranea. In
realtà esse hanno un contenuto determinato, sono considerate nel loro
isolamento, ma l’osservazione che le fissa e le isola non le conosce
come momenti della forma totale; non ne percepisce la dialetticità, che
le colloca in una genesi totale del pensiero che pensa l’essere pensando
se stesso e pensa se stesso pensando l’essere. “L’osservare non è il
sapere stesso e non lo conosce; anzi ne inverte la natura nella figura
dell’essere.”^[^129]^

La logica speculativa riprende dunque tutti i nodi di determinazioni
sperimentate nel loro isolamento, ma non ne fa regole o strumenti, li
coglie in sé e per sé, come dei momenti dell’universale, base e terreno
del loro sviluppo. Esse non sono piú oggetto (Gegenstand) come nel mondo
sensibile, l’*a* *posteriori* *dell’esperienza*; sono fasi di una genesi
assoluta (Entstehen). In ciò consiste il loro essere necessari e *a
priori*. Ma quest’*a* *priori* è identico all’*a* *posteriori*,
racchiude in se stesso l’alterità e la determinazione, senza essere
sensibile; contiene nella sua universalità la struttura intellettuale
che sostiene tutto il sensibile di cui è la verità per-sé. Hegel oppone
tale logica filosofica alla matematica che rimane in un calcolo
esteriore, ma non può evitare di comparare il concatenamento delle
categorie allo svolgimento in matematica. “Nessun oggetto sarebbe in sé
e per sé capace di essere esposto con tanto rigore d’immanente
plasticità, come lo svolgimento del pensiero nella necessità sua. Nessun
oggetto, anzi, porterebbe seco come quello l’esigenza di una simile
esposizione. La scienza di esso svolgimento dovrebbe in ciò superare
anche la matematica, poiché nessun oggetto ha in lui stesso la libertà e
l’indipendenza di quello. Una trattazione simile richiederebbe, come
accade nella guisa sua particolare nell’andamento della deduzione
matematica, che in nessun grado del suo sviluppo si presentasse una
determinazione di pensiero e una riflessione, la quale non risultasse
immediatamente in esso grado, e non vi fosse passata dai gradi
precedenti.”^[^130]^ Si deve quindi riconoscere l’umana difficoltà di
tale obbiettivo; nell’esporre tale logica, il filosofo vi aggiungerà
continuamente dei commenti storici, delle riflessioni esteriori alla
cosa stessa. Per quanto si sforzi di trovare tutti i nodi categoriali
nel loro ordine immanente, sotto questo profilo la sua opera sarà sempre
perfettibile, poiché tali nodi sono momenti di una rete infinita (e
tuttavia chiusa su di sé). Il filosofo dovrebbe assistere a questa
dialettica senza frammischiarvi le proprie riflessioni particolari, ma
la distinzione tra queste e quella è sempre ardua. Pertanto bisognerà
distinguere la verità della Logica speculativa e gli errori umani della
sua realizzazione. “A proposito dell’esposizione platonica, a chi lavora
ad innalzar di nuovo, nei tempi moderni, un edifizio indipendente di
scienza filosofica si può ricordare il racconto che Platone rifacesse
sette volte i suoi libri sulla repubblica. Questo ricordo \[…\] potrebbe
solo far nascere tanto piú forte il desiderio che per un’opera, la
quale, appartenendo al mondo moderno, ha un piú profondo principio, un
oggetto piú difficile ed un piú ampio materiale innanzi a sé da
elaborare, fosse stato concesso agio di rifonderla sessantasette volte.
L’autore invece, considerando l’opera sua di fronte alla vastità del
compito, dové contentarsi di quello che poté diventare, in mezzo alle
circostanze di una esterna necessità, dell’inevitabile distrazione
cagionata dalla grandezza e dalla molteplicità degli interessi
dell’epoca, e perfino nel dubbio che il rumoroso tumulto dei nostri
giorni e l’assordante loquacità dell’immaginazione, che trae vanità dal
limitarsi ad esso, lasci ancora campo all’interesse per la serena calma
della conoscenza semplicemente pensante.”^[^131]^

Tuttavia Hegel non dubita che la sua Logica non sia la verità assoluta;
l’imperfezione della sua realizzazione può dipendere sia
dall’insufficiente plasticità della presentazione dialettica, sia dai
nodi particolari che costituiscono le categorie determinate, ma non dal
carattere stesso della Logica. Il Logos è infatti la pensante
apprensione di tutte le determinazioni in quanto momenti di un solo ed
unico concetto; ciò che ne fa dei momenti è la riflessione interna
dell’universale, la sua esposizione come mediazione e non come sostrato.
In tal modo l’universale è una vita, anzi una vita riflessiva, ma tale
che in essa la riflessione genera i momenti anziché opporsi ad essi. È
questa riflessione immanente che, da un lato, identifica il contenuto di
ogni determinazione e la forma (che assorbe quello in lei) e,
dall’altro, non consente di distinguere il metodo della logica dal suo
stesso sviluppo. Ciò permette di distinguere il Sapere assoluto da ogni
altro sapere – metodo e contenuto non si separano – e mostra in quale
senso, a dispetto dell’imperfezione della tale o talaltra esposizione,
esso è sapere assoluto. *Da un lato il sapere assoluto non ha una base
preesistente*, d’altro lato è necessariamente *circolare*, e queste due
caratteristiche sono strettamente connesse.

Ogni scienza empirica presuppone in primo luogo un contenuto, lo riceve
dal di fuori, e lo tratta poi secondo un metodo particolare. La
matematica non sfugge a quest’esigenza di un’origine speciale. Essa
parte infatti da definizioni e assiomi, incomincia da una certa materia
posta da questi assiomi che non sono contemporaneamente un prodotto
della sua riflessione. Non può essere allo stesso modo per la logica o
filosofia speculativa, che non ha piú base fissa e speciale, né potrebbe
averla, giacché una simile base sarebbe estranea alla sua riflessione.
Il cominciamento della Logica non è dunque un cominciamento come un
altro: è la riflessione pura che, parimenti, è l’essere; la mediazione è
già presente nell’immediato della sua origine. “Qui si può solo allegar
questo, che non v’ha nulla, nulla né in cielo né nella natura né nello
spirito né dovunque si voglia, che non contenga tanto l’immediatezza
quanto la mediazione, cosicché queste due determinazioni si mostrano
come inseparate e inseparabili, e quell’opposizione come
inesistente.”^[^132]^ L’opposizione superata è il risultato del sapere
finito della coscienza – della *Fenomenologia *– che conduce al sapere
assoluto, che non ha altra base che se stesso e non rinvia a null’altro
che debba ancora giustificare, ma che è, in lui stesso, tanto scissione
o riflessione quanto immediatezza. L’esigenza di un cominciamento è
illusoria quando pretenda di raggiungere un cominciamento assoluto, un
primo immediato che non sia esso stesso mediazione. Il sapere assoluto
inizia bensí dall’essere, ma quest’ultimo è nello stesso tempo
implicitamente sapere dell’essere, è la mediazione che si presenta come
il passaggio dall’essere al nulla e dal nulla all’essere, la
determinazione dell’uno mediante l’altro. Non comincia dunque da
un’origine, ma dal movimento stesso del cominciare, dal *minimum
rationale* che è la triade *Essere-Nulla-Divenire*, e cioè dall’Assoluto
come mediazione, nella sua forma ancora immediata, quella del divenire.
Tuttavia quest’origine che è riflessione si giustifica nel proprio
sviluppo: “L’essenziale per la scienza non è tanto che il cominciamento
sia un puro immediato, quanto che l’intiera scienza è in se stessa una
circolazione, in cui il Primo diventa anche l’Ultimo, e l’Ultimo anche
il Primo.”^[^133]^ Che l’essere sia nello stesso tempo il proprio senso
è ciò che è presupposto, ma non posto all’inizio. L’essere è in sé il
sapere dell’essere. La sua intelligibilità è dapprincipio il suo nulla,
la sua scomparsa pura e semplice come essere senza fondamento, come
sostrato che sarebbe presente senza porsi. Proprio la negazione stessa
di questa base fissa è l’elemento del sapere assoluto, che in tal modo
non ha base e tuttavia è, ed è questa contraddizione interna che lo
muove; ma il suo essere non è che una presupposizione di sé, esso sarà
solamente alla fine ciò che è in verità; è solo questa genesi assoluta –
questa vita speculativa che Parmenide aveva incominciato a descrivere –
a porre la totalità delle determinazioni dell’Universale nell’elemento
del senso, dell’*a priori*; cosicché non sa nient’altro che sé, e in sé
ogni essere; è una riflessione decentrata e infinita, c’è prima di
esserci, ed è la sua contraddizione, quella del suo essere e della sua
riflessione, che lo muove senza farlo uscire da sé (in uno sviluppo
dunque analitico e sintetico). Si riflette, cioè si pone, ma il suo
essere non è che questa riflessione interna, ossia si pone in quanto si
presuppone, e riflettendosi torna su di sé. Il suo progresso è una
involuzione, una giustificazione retrospettiva del suo essere
prospettivo. Questo elemento, questo etere della riflessione immediata è
il sapere speculativo, la trasposizione di ogni *a posteriori* nell’*a
priori* di una genesi assoluta di sé. Tale trasposizione è la metafisica
stessa come Logica, la vita speculativa che è la luce di ogni ente
particolarizzato nello spazio e nel tempo. Vi sono due tipi di errore
per l’uomo, in quanto l’uomo è ciò attraverso cui la verità si esprime;
il primo consiste nel non allontanarsi dagli oggetti particolari, nel
rimanere da essi ipnotizzato, senza potersi elevare all’universale che
li trascende, a quell’elemento aperto che solo però ne rende possibile
l’apprensione; il secondo consiste nello sfuggire, nel rifiutare quelle
determinazioni e limitarsi a quell’Universale come a una intuizione
senza forma in cui “tutte le vacche sono nere.”^[^134]^ Solamente allora
quest’Universale è il nulla di tutti gli esistenti. Ma bisogna pensare
l’Essere nel Nulla, la determinazione nell’Universale. La Logica
speculativa è l’Universale concreto in seno al quale tutte le
determinazioni si dissolvono e si esplicitano. È insieme l’intelletto
intuitivo che Kant attribuiva a Dio e l’intelletto discorsivo che
riservava all’uomo. Essa è il discorso dialettico che consta di 3
momenti.

“La logicità ha, considerata secondo la forma, 3 aspetti: ) l’astratto
o intellettuale; ) il dialettico o negativo-razionale; ) lo
speculativo o positivo-razionale.”^[^135]^ Il primo è quello della
determinazione distinta che l’intelletto coglie e astrae, è una
posizione che si ignora come negazione; il secondo è quello
dell’annientamento delle determinazioni, che coglie il primo momento
come negazione e solo come negazione. Ogni determinazione è negazione in
sé; essa appare sulla base di nulla, e lo scetticismo sarebbe
l’apparente risultato di questo secondo momento dialettico se
l’opposizione dell’essere e del nulla, che è ancora una opposizione
dell’intelletto, fosse permanente. Ma l’Assoluto è mediazione, e ogni
nulla “è il nulla di ciò da cui risulta”:^[^136]^ per questo motivo il
terzo momento rivela la positività della dialettica; essa è la sola
affermazione assoluta, poiché è la negazione della negazione e coglie
l’essere nel nulla, il particolare nell’Universale del sapere assoluto.

L’elemento del sapere assoluto non è senza la natura e lo spirito finito
– poiché la filosofia deve alienarsi^[^137]^– ma essa comprende la
propria alienazione; comprendendo se stessa, comprende ogni alterità, ma
le comprende in relazione all’Universale che esiste cosí nello spazio e
nel tempo come l’Idea assoluta realizzata. Siamo ritornati alla
dialettica dell’Assoluto, come Logos, Natura, Spirito. Ma anche tale
dialettica appartiene alla filosofia speculativa.

### <span id="anchor-7"></span>Capitolo secondo\
\
\
LA RIFLESSIONE E LE RIFLESSIONI

“Al posto tuo primo puro ti rendo: Guàrdati…”^[^138]^

L’Assoluto è riflessione: la conoscenza filosofica è per Hegel tanto una
conoscenza di sé quanto una conoscenza dell’essere. La filosofia dell’Io
di Fichte, che, almeno nella sua prima forma, resta una filosofia della
riflessione, e la filosofia della Natura di Schelling, sono
effettivamente, sotto certi aspetti, i presupposti storici della
filosofia hegeliana. Se è superficiale e insufficiente quella visione
schematica della storia che classificando i sistemi parla di idealismo
soggettivo, oggettivo e assoluto, essa è non di meno utile per
comprendere ciò che Hegel intende per conoscenza speculativa. Egli
stesso fa riferimento all’idealismo soggettivo e all’idealismo oggettivo
nella prefazione e nell’ultimo capitolo della *Fenomenologia*, quello
sul *sapere assoluto*.

La riflessione, come soggettività, come movimento dell’Io, che non vuole
conoscere se non la propria attività e tenta sempre di svincolarla dai
propri prodotti, di liberare l’atto che pone da ciò che è posto, è un
atteggiamento rifiutato da Hegel nella misura in cui mette sempre capo
al primato di una tesi che lascia sussistere un’irriducibile antitesi.
Di diritto, quest’Idealismo afferma che non vi è null’altro da conoscere
che l’Io, che l’*Io è tutto*; di fatto, se sposta continuamente i propri
limiti, pure non può ignorarli; questi sono l’ostacolo permanente che
l’Io ritrova e vede rinascere senza posa. Esso non si pone che
opponendosi, ma quest’opposizione è irriducibile. “Quell’idealismo
diviene quindi un contraddittorio doppiosenso, proprio come lo
scetticismo; solo che, come questo si esprime negativamente, quello si
esprime positivamente. Ma anche quell’idealismo, non diversamente dallo
scetticismo, non riesce a mettere d’accordo i suoi pensieri
contraddittori della coscienza pura in quanto essa sia ogni realtà,
nonché dell’urto esterno o del sentire e rappresentare sensibili, come
pensieri di una realtà uguale; anzi si dibatte tra un pensiero e
l’altro, per cadere poi in braccio alla cattiva infinità, ossia
all’infinità sensibile.”^[^139]^ L’errore di tale Idealismo è quello di
trattenere l’attività dell’Io, per timore di vederla sprofondare nel
contenuto, perdersi nel proprio prodotto. È questo il motivo per cui di
fronte al *Mio* trova sempre l’*Altro*; della natura non viene
conservata che la conoscenza della natura, poiché in questa conoscenza
l’Io trova se stesso, si riflette su sé, ma nel fondo resta nella natura
un residuo che sfugge a quest’Io riflessivo, un limite alla sua attività
di autoposizione. “Dato che la ragione è ogni realtà nel significato
dell’astratto *Mio*, e che ad esso mio l’*Altro* è una estraneità
indifferente, ecco che cosí è posto quel sapere di un Altro da parte
della ragione, il quale già si presentò come opinione, come percezione e
come intelletto accogliente l’opinato e il percepito.”^[^140]^

“Poiché questo idealismo, – ci dice Hegel – affermando come il vero
l’astratto concetto della ragione, si trova nella contraddizione
accennata, ad esso la realtà sorge immediatamente come tale, che anzi
non è la realtà della ragione, mentre la ragione dovrebbe essere in pari
tempo ogni realtà.”^[^141]^ Siffatto concetto della ragione astratta è
quello dell’Io che si trattiene come Io, che si identifica a se stesso
senza contraddirsi. Ciò che infatti caratterizza l’Io o il Sé è questo
movimento di porsi, di riflettersi, di ritrovarsi. Io=Io, tale è la
formula che esprime l’autocoscienza, che Hegel ammetterà essere “il
regno nativo \[das einheimische Reich\] della verità.”^[^142]^ Ma nella
sua forma astratta, questa coscienza di sé deve sperimentare la propria
dipendenza. Essa deve riconoscere “l’universale potenza \[e\] \[…\]
l’intera essenza oggettiva.”^[^143]^ L’idealismo oggettivo, al
contrario, se si intende con questo termine quello schellinghiano,
oltrepassa l’Io astratto e la filosofia della conoscenza per scoprire
non già che l’*Io è Tutto*, ma che *Tutto è Io*; cioè che anche la
natura esiste, che l’Io vi è immediatamente presente. Schelling bilancia
la filosofia dell’Io con una filosofia della natura, giungendo a una
filosofia dell’Assoluto in cui il sapere e la natura, il pensiero e
l’essere si trascendono come nella sostanza di Spinoza.

Hegel rifiuta tanto questa filosofia dell’Assoluto quanto la filosofia
dell’Io. “Né l’Io ha da irrigidirsi nella forma dell’autocoscienza in
contrasto alla forma della sostanzialità e dell’oggettività, quasi che
abbia paura della sua alienazione; – ché anzi la forza dello spirito
consiste nel restare eguale a se stesso nella sua alienazione, e come è
in sé e per sé essente, nel porre l’esser-per-sé nonché l’esser-in-sé
altrettanto come momento; né l’Io è un terzo che respinge le differenze
nell’abisso dell’assoluto per proclamare in questo la loro eguaglianza;
anzi il sapere consiste piuttosto in questa apparente inerzia la quale
soltanto contempla come il distinto si muove in lui stesso e ritorna
nella sua unità.”^[^144]^ La conoscenza speculativa è certo coscienza di
sé, ma è universale coscienza di sé dell’essere, e l’essere non è un
Assoluto al di là di ogni riflessione, anzi esso stesso si riflette, si
pensa. *L’essere e il sé sono identici, e la loro identità è
dialettica*, ciò che esclude il primato di una tesi e la subordinazione
di un’antitesi (nel qual caso la sintesi sarebbe uno sforzo indefinito
per ricongiungersi alla tesi). L’*Assoluto è soggetto*, la sua identità
con sé, la sua riflessione, è nel contempo la sua contraddizione. Il sé
trova se stesso in ogni realtà, *Tutto è Io*, ma vi si trova, come in un
contenuto estraneo, come in un’alienazione di sé, e inversamente tale
contenuto si chiarisce, si riflette come un sé. Proprio quest’Universo
che si chiarisce come conoscenza speculativa e riflette se stesso è
l’interesse supremo della filosofia; tale riflessione non è però
esteriore, non riflette un Assoluto che preesista alla propria
riflessione, non è l’operazione di un Io che si distingua da ciò che
riflette. Se l’assoluto è riflessione, questa è, anch’essa, assoluta;
non è un’operazione soggettiva giustapposta all’essere; e il sé della
riflessione non è piú il sé umano oggetto dell’antropologia o della
fenomenologia. La riflessione della coscienza di sé nella *Fenomenologia
dello spirito* è ancora una riflessione umana; essa permette all’Io di
vedere se stesso in un altro Io, di scoprirsi tanto nella vita, che è il
suo proprio essere e che tuttavia non dipende da lui, quanto nella
potenza sociale realizzata come potere o come ricchezza. Ma tale
riflessione non è la riflessione dell’Assoluto, il sapere speculativo
come tale. Per divenire il sé dell’Essere il sé non deve gravitare
intorno a ciò che è solamente e puramente umano. Nella formula che pone
l’Essere: “L’Essere è l’Essere” è già implicito che l’Essere è il sé,
poiché si pone, poiché si duplica e si rapporta a sé. È quest’identità
concreta che è il sé come se stesso e come il medesimo ( nelle
sue due accezioni, l’ipseità). Dire che l’Assoluto è soggetto non vuol
dire (a dispetto di certe interpretazioni post-hegeliane) che l’Assoluto
è l’uomo, ma che l’uomo è l’esserci naturale in cui la non risolta
contraddizione della natura (quella di essere insieme Logos e non-Logos)
si rende esplicita e si supera. L’uomo è la dimora del Logos,
dell’essere che si riflette e si pensa. L’uomo, in quanto tale, si
riflette anche come uomo, e l’umanità della *Fenomenologia*, attraverso
un itinerario antropologico, genera la coscienza di sé universale che è
quella dimora, ma la riflessione alla quale perviene è la riflessione
stessa dell’Assoluto che come essere si fonda nel proprio Logos. Che
questo fondamento di ciò che è si manifesti come un risultato che
presuppone se stesso in ciò che è, ebbene, questa è, come abbiamo
mostrato, la caratteristica del sapere assoluto, e dell’Assoluto come
mediazione infinita. La conoscenza speculativa ritrova questo paradosso
nelle relazioni che stabilisce tra la conoscenza della natura e dello
spirito e del Logos. Non si può parlare della posizione della Logica
speculativa nel sistema senza contraddirsi, giacché in un senso questa
Logica è tutto, è l’essere di tutto ciò che è, ma in un altro essa è una
parte del sistema che si prolunga in una filosofia della natura e dello
spirito; tale contraddizione dipende dal fatto che il Logos è
necessariamente piú che se stesso: è se stesso e il suo altro in una
unità; lo si può considerare, in quanto parte, come il regno delle
ombre, ma, riguardandolo come totalità, si può anche scorgervi la luce
che sola permette di comprendere la natura e lo spirito finito, e li
contiene in sé.

Nella *V Enneade*, Plotino esamina la tesi di Aristotele (*Metafisica
IX*): “O \[l’intelligenza, \] pensa se medesima, oppure qualcosa di
diverso; e se pensa qualcosa di diverso, o pensa sempre la medesima
cosa, o qualcosa sempre diverso”^[^145]^ (sempre molteplice e
cangiante). Aristotele sceglie il primo lato dell’alternativa,
abbandonando al suo destino quella cosa cangiante che è per lui il mondo
– un pensiero che non si pensa, sospeso a un pensiero che si pensa. Non
cosí Plotino. L’intelligenza, pensando gli intelligibili, pensa se
stessa. L’intelligenza si pensa in ogni pensato; gli scettici, tuttavia
avevano formulato un’obiezione che credevano decisiva contro questa
conoscenza di sé, e alla quale Plotino risponde ancora nell’*Enneade V,
3*. L’obiezione è cosí formulata da Sesto Empirico: “Se l’intelligenza
percepisce se stessa, si percepisce o interamente o mediante una qualche
sua parte. Ora, il primo caso è impossibile, perché se si percepisce
tutt’intera, verrà ad essere interamente percipiente e percepita, e, se
è tutt’intera percipiente, non avrà piú nulla che sia percepito.
L’intelligenza non può nemmeno percepirsi mediante una propria parte;
come infatti questa parte percepirà se stessa? Tutt’intera? Ma allora
non avrà piú nulla da percepire. Mediante una sua parte? Si domanda
allora come questa parte si percepirà, e cosí all’infinito”.^[^146]^
Quest’aporia chiarisce la contraddizione di un pensiero che pensa se
stesso; per la sua struttura intenzionale, esso non conosce mai se non
l’Altro, e quando riflette su di sé, non può mai conoscersi che come
altro, ovvero *restare formale*. A quest’obiezione Plotino risponde,
come in seguito Bergson, parlando di una *torsione* dell’anima,
elevandosi al , e di qui all’Uno trascendente e ineffabile. Al
contrario, Hegel accetta la contraddizione, ne fa un momento del
pensiero, che si contraddice per identificarsi. *Conoscersi è
contraddirsi*, poiché è insieme alienarsi, dirigersi sull’Altro e
riflettersi in esso, o piú esattamente in quello riflettersi in sé. Allo
stesso modo quest’Altro in quest’identità concreta mostra di essere esso
stesso il sé. Il sé è tanto il sé del contenuto quanto il sé del
pensiero.

All’idealismo formale, che se ne sta sempre all’Io nella sua aridità, è
preferibile addirittura l’osservazione empirica del mondo: “La coscienza
*osserva*: vale a dire, la ragione vuol trovare e avere sé quale oggetto
nell’elemento dell’essere, quale modo effettuale e sensibilmente
presente. La coscienza di quest’osservare ha un bell’opinare e un bel
voler dire di voler fare esperienza non di se stessa, ma al contrario,
dell’essenza delle cose come cose.”^[^147]^ Quest’atteggiamento empirico
che ignora l’identità del sé riflessivo e dell’essere ha come unica
guida ciò che Hegel chiama l’*istinto della ragione*.^[^148]^ Ma la
ragione che conosce se stessa non è il puro Io astratto: è il pensiero
dell’essere che si contraddice per pensare se stesso e che, cosí
facendo, pensa tutte le determinazioni nella sua universalità. Questa
ragione che si pensa e si contraddice, è il Logos: “Se la coscienza
\[osservatrice\] opina e dice ciò, la spiegazione si deve cercare nel
fatto che, mentre la coscienza *è* ragione, la ragione come tale non è
ancora oggetto della coscienza. Se la coscienza sapesse la ragione come
eguale essenza delle cose e di se stessa, e se sapesse che la ragione,
nella sua figura piú propria, può essere presente soltanto nella
coscienza, allora la coscienza medesima si profonderebbe assai piú in se
stessa e cercherebbe la ragione, piuttosto che nelle cose, nel profondo
di sé.”^[^149]^ Ma solamente questo sapere universale – il Logos –
sarebbe in grado a sua volta di illuminare una filosofia della natura e
dello spirito: “Qualora la coscienza avesse nell’intimo suo trovato la
ragione, questa verrebbe di lí riindirizzata all’effettualità per
intuirvi la propria espressione sensibile; e subito la coscienza la
prenderebbe essenzialmente come concetto.”^[^150]^

Solo perché *conoscersi è contraddirsi*, e quei due momenti, che
ordinariamente vengono separati per attribuire all’oggetto l’uno, al
soggetto l’altro, la verità e la riflessione, l’essere e il Sé, sono
*identici*, solo per questo la conoscenza speculativa può essere insieme
conoscenza dell’essere e conoscenza di sé, la loro identità nella
contraddizione è la dialettica stessa dell’Assoluto. Essa implica la
sintesi dell’atteggiamento dogmatico o ingenuamente empirico e
dell’atteggiamento critico, quale Kant lo presenta nella sua filosofia
trascendentale. L’*intenzionalità* della coscienza che si dirige
sull’essere preesistente e confina la riflessione nella soggettività, e
la *riflessione trascendentale* che riflette il Sé della conoscenza,
relegando l’essere nella cosa in sé, devono confondersi nella
*conoscenza speculativa,* che è conoscenza di sé nel contenuto, del
contenuto come sé, e grazie alla quale la torsione dell’anima, che con
un unico atto si rivolge all’essere e a se stessa, si esprime mediante
una nuova logica – una torsione logica – quella che ammette un’identità
che è contraddizione, una contraddizione che è identità. Tale conoscenza
speculativa non risulta meccanicamente da una sintesi delle due
precedenti; essa è la* spontaneità a priori*, che quelle presuppongono,
e viene scoperta in esse su questo fondamento. Questa spontaneità *a
priori* è quella dell’Assoluto che pone se stesso, e si illumina di luce
propria. La coscienza di sé universale è proprio, in tal modo, “il regno
nativo della verità.”^[^151]^

#### § I. la riflessione empirica e il dogmatismo dell’essere

La conoscenza naturale percepisce ovvero osserva ciò che è;
l’osservazione oltrepassa la percezione in questo, che raccoglie il
sensibile e ne ricerca le determinazioni permanenti; ma essa non
rifletterebbe mai su se stessa, se non incontrasse lo scandalo
dell’illusione e dell’errore. Assume gli oggetti del mondo, facendo
astrazione dalla posizione come tale nella sua apprensione dell’essere.
Questa posizione è tuttavia la forma della verità che si verrà a
distinguere dal contenuto posto, giacché questo contenuto è l’essere
multiforme, determinato e vario, mentre la posizione o l’affermazione è
universale. La conoscenza naturale o empirica, descrivendo le cose,
analizzandole, esponendone i diversi rapporti, deve sempre preservare
l’eguaglianza con sé del proprio oggetto. Ma quella diversità, che esige
una comparazione per stabilire dei rapporti, è fonte d’errore e
d’illusione: in quanto diversità, essa include infatti l’esser-altro o
la negazione. Ma la conoscenza empirica vuole conoscere solo la
positività del proprio oggetto; ascriverà dunque illusione ed errore a
se stessa, a una soggettività empirica alla quale non saprà che posto
attribuire nell’economia del proprio mondo. L’essere del mondo è già lí
prima che io lo ponga e questo esser-già-lí è la sua immediatezza. “Ho
solo da prendere l’oggetto e da comportarmi come puro assumere.”^[^152]^
Se l’errore compare, cioè se un’ineguaglianza, una contraddizione si
presenta nei rapporti stabiliti tra i diversi elementi dell’esperienza,
questa contraddizione può solo essere un fatto mio, e io la devo
respingere in una soggettività inessenziale, una storia che non concerne
l’oggetto stesso. In questo modo la conoscenza empirica è condotta a
riflettersi e a scoprire che senza saperlo già lo faceva nel suo
assumere gli oggetti. Essa già si rifletteva infatti dal momento che si
ingannava, cioè confondeva la propria riflessione con la assunzione
dell’essere. Il bastone non può essere insieme spezzato e diritto; è
spezzato per me, e diritto in sé. L’errore viene dal mio punto di vista,
dalla mia situazione particolare, che deriva dal mio peculiare legame
col mondo; abbiamo qui una soggettività empirica che si deve potere
sottrarre e spiegare a sua volta oggettivamente. Tale spiegazione è
senza dubbio possibile, ma mi rivela la possibilità dell’esser-altro, di
una relazione contraddittoria tra i diversi elementi che assumo. Per
questo motivo quella scoperta di una riflessione ignara di sé mi porta a
una riflessione che libera la posizione universale dell’essere, la tesi
dogmatica, e l’oppone al contenuto multiforme sul quale è possibile
errore. Tale riflessione cosciente è propriamente la riflessione
formale; *contraddice la contraddizione* e mette cosí in evidenza la
posizione di una verità, di un essere che deve restare eguale a se
stesso mentre la soggettività percipiente e osservante prende su di sé
la contraddizione. Appare cosí quella legge di non contraddizione che,
come un divieto assoluto, regola ogni conoscenza empirica. Il falso è il
contraddittorio, e il luogo dell’errore è l’Io soggettivo insieme
empirico e formale, empirico per la sua situazione particolare che gli
fa riflettere falsamente l’essere, formale per quella seconda
riflessione che esclude la contraddizione, ed eleva a chiara coscienza
la tesi dogmatica dell’eguaglianza con sé dell’essere, che era già
nell’apprensione immediata. “Il suo \[del percipiente\] criterio della
verità è l’eguaglianza con se stesso \[dell’oggetto\], e il suo
comportamento è \[…\] un rapportare gli uni agli altri i diversi momenti
del suo assumere. Se pertanto in questo confronto si produce
un’ineguaglianza, questa non è una non-verità dell’oggetto (ché esso è
l’eguale a se stesso) ma del percepire.”^[^153]^ Essendosi prodotta
siffatta ineguaglianza, “per la coscienza si è determinata l’essenziale
costituzione del suo percepire: non di essere un semplice puro assumere,
ma nel suo assumere di essere parimente riflessa, dal vero, in se
stessa. Questo ritorno della coscienza in se stessa, – ritorno che
essendosi mostrato essenziale al percepire, si mischia immediatamente
nel puro assumere,– altera il vero. In pari tempo la coscienza conosce
questo lato come il suo e lo prende su di sé, per modo che essa
conserverà puro l’oggetto vero.”^[^154]^ Nondimeno, se la scoperta
dell’errore, dell’illusione, gli inganni dell’empirismo che si fida del
contenuto immediatamente offerentesi, conducono la coscienza a una sorta
di critica, nei confronti della sua assunzione del reale, tale critica
resta formale. Essa è giudice di ciò che è, è misura, ma non si
percepisce come tale, vede piuttosto se stessa come la non-verità, “ora
conosce che in lei cade la non-verità che qui si presenta. Ma con questo
conoscimento la coscienza è anche capace di superare la non-verità; essa
distingue la propria apprensione del vero dalla non verità del proprio
percepire; la corregge, e in quanto è essa che intraprende questa
rettifica, in lei cadrà anche la verità come verità del
percepire.”^[^155]^ Però cosí essa non si sa luogo della verità quanto
dell’errore; essa rettifica, corregge in modo da mantenere l’oggetto e
la totalità degli oggetti del mondo nell’eguaglianza con se stessi
attribuendosi solo l’ineguaglianza; ma quella eguaglianza con sé è, per
lei, forma senza contenuto.

La conoscenza va cosí dalla presupposizione ingenua, antepredicativa
degli esistenti, alla posizione dogmatica dell’essere, passando per
l’empirismo delle scienze particolari. La sua riflessione non può che
essere formale, è la riflessione della posizione come posizione
universale che esclude la contraddizione, e, contraddicendo questa
contraddizione, pone l’identità, o almeno conserva l’alterità
assoggettandosi al contenuto evitandone la contraddizione.

Nell’empirismo, come nel dogmatismo dell’essere, il contenuto o l’essere
sono essenzialmente positivi; il giudizio negativo è un giudizio
soggettivo che scarta un errore; non dice ciò che la cosa stessa è,
previene solamente ciò che si potrebbe dire di essa: “L’acqua non bolle
a 50° C e a una pressione pari a 76 centimetri di mercurio.” Ciò non mi
insegna nulla. Solo il giudizio positivo è la forma della verità, esso
dice ciò che la cosa è. La contraddizione e la negazione appartengono a
una soggettività “che è niente”, che è al margine dell’essere. La
contraddizione attribuita all’oggetto sarebbe un’ineguaglianza, una
negazione in esso. L’acqua è calda; dire anche che è fredda, sarebbe
attribuire all’oggetto, che non può essere che ciò che è,
un’ineguaglianza con se stesso, una differenza di sé da sé che è esclusa
dalla sua posizione assoluta. In questa contraddizione, il pensiero
empirico non coglie piú altro che se stesso come soggettività solo se
stesso, e non l’oggetto; diventa dialettico, si confronta con sé,
riflette anziché porre. Quando si contraddice, cessa di essere
conoscenza del contenuto, e diviene soltanto formale, rifiuta se stesso,
è privo di contenuto, è cioè niente dal punto di vista empirico e di
conseguenza senza verità. Può ben giocare con le proprie contraddizioni,
ma diviene allora uno scetticismo formale che si sostituisce al
dogmatismo empirico. La regola di questa conoscenza empirica è di non
contraddirsi nel proprio oggetto, e, essendo una regola solo negativa,
di cercare la verità nel solo contenuto considerato unicamente in quanto
positivo. Ma dire A è B, è già contraddirsi, poiché è uscire da A per
affermare di esso un’altra cosa; è dire che è non-A e non è piú soltanto
A; ovvero è dire che per noi vi è una storia della conoscenza, ma che in
sé non vi è che l’essere identico a se stesso, *praedicatum inest
subjecto*, oppure ancora significa che non resta che chiudersi come i
megarici in essenze incomunicabili. Vi è sí una diversità, ma questa è
senza mutuo rapporto.

L’empirismo ingenuo che, in seguito alla scoperta dell’errore e
dell’illusione, riflette su di sé e cade nel formalismo; non conosce
infatti altra riflessione che la riflessione formale, altro criterio
positivo che il contenuto che gli si offre. Questo formalismo potrebbe
condurlo a un’identità vuota; si accontenta, in generale, di fuggire la
contraddizione, e di cercare la sua verità nel contenuto. Il fatto di
imbattersi nella contraddizione è per lui il segno dell’errore e della
soggettività, e non può essere altrimenti poiché non conosce se stesso
in quel contenuto; non si riflette nel contenuto, e il contenuto non si
riflette in lui. La conoscenza empirica, come il dogmatismo dell’essere,
o degli esseri incomunicabili, oppone la posizione del contenuto alla
soggettività dell’Io; per questo motivo essa oscilla continuamente tra
un contenuto informe e una riflessione formale. Tuttavia le scienze
empiriche che esprimono giudizi sintetici, che si elevano a
un’intelligenza della natura, esigono che si metta in luce una
riflessione che manifesti l’immanenza della forma dell’intelletto al
contenuto e ne palesi in tal modo il carattere trascendentale e non piú
solo formale. Il pensiero empirico deve farsi autenticamente critico, la
riflessione formale divenire riflessione trascendentale.

#### § 2. la riflessione trascendentale e il pensiero empirico

Il pensiero empirico è ingenuamente dogmatico. Il contenuto è sempre per
esso un *contenuto* *estraneo* al pensiero che lo assume. Può esser solo
positivo. Quando il pensiero si riflette, critica se stesso sotto la
scossa dell’errore; è solo un pensiero *formale*, in grado
esclusivamente di allontanare la contraddizione dal proprio oggetto. Il
“contraddirsi” non appartiene che al soggetto, alla sua dialettica
illusoria, estranea ad ogni contenuto. L’opposizione del formale, in
quanto solamente formale, al contenuto, in quanto solamente contenuto, è
un tratto caratteristico di questo pensiero.

Ma la critica kantiana – la filosofia trascendentale – supera la
riflessione meramente formale. Quella trascendentale è una riflessione
nel contenuto, la quale si oppone alla riflessione formale “che fa
astrazione da ogni contenuto della conoscenza” e determina questo
contenuto secondo le categorie dell’intelletto. Nell’esperienza, coglie
l’identità relativa della forma e del contenuto, dell’*a priori* e
dell’*a posteriori*. La triplicità delle categorie deve, secondo
ammissione di Kant, avere un significato trascendentale, mentre il
pensiero formale non conosce che il sí e il no. L’immediato
determinabile della sensibilità appare determinato dai concetti puri
dell’intelletto. Per quanto l’oggetto ci sembri già costituito e la
conoscenza empirica creda di trovarlo, la riflessione trascendentale
risale fino alla fonte di questa costituzione (e secondo Kant non può
trattarsi di una fonte psicologica). La riflessione *sul* contenuto
dell’esperienza presuppone dunque se stessa in ciò che Kant chiama
Fenomeno. Questo non è l’apparenza, ma si inserisce di diritto in una
totalità coerente, e perciò ottiene un valore oggettivo. L’*esperienza*,
che oltrepassa le singole percezioni e le situa in un unico contesto,
trova il proprio fondamento in tale riflessione trascendentale. Il
contesto è la natura, che, al termine dell’analitica dei principi, viene
definita come “la connessione dei fenomeni, per la loro esistenza
secondo regole necessarie, o leggi. Vi sono, dunque, certe leggi, e
leggi *a priori*, che rendono prima di tutto possibile una natura; le
leggi empiriche possono esserci ed essere scoperte solo mediante
l’esperienza, e però in seguito a quelle leggi originarie, per cui
comincia ad essere possibile l’esperienza stessa.”^[^156]^ Il principio
di tutti i giudizi sintetici *a priori* identifica le condizioni di
possibilità degli oggetti dell’esperienza alle condizioni di possibilità
dell’esperienza. È dunque l’intelletto stesso che si *riconosce* nella
natura, la quale rende reale e insieme limita l’intelletto
trascendentale. Il trascendentale non è una soggettività empirica,
esclusivamente umana, certo non piú di quanto sia un’essenza oggettiva;
esso esprime, come possibilità o fondamento dell’esperienza, la logicità
dell’essere; è al di là delle nozioni di soggetto e oggetto, ne esprime
l’*identità originaria* che *appare* nel giudizio d’esperienza. “Come
sono possibili i giudizi sintetici *a priori*? Questo problema non
esprime se non l’idea che, nel giudizio sintetico, soggetto e predicato,
l’uno particolare, l’altro universale, il primo nella forma dell’essere,
il secondo nella forma del pensare – che questo eterogeneo è nello
stesso tempo *a priori*, cioè assolutamente identico.”^[^157]^
Quest’identità che solo l’immaginazione trascendentale sviluppa in modo
vero è per Hegel, interprete di Kant, l’unità originariamente sintetica,
ben differente dall’Io astratto. “Kant distingue l’astrazione dell’io, o
dell’identità intellettuale, dal vero io come identità
assoluta.”^[^158]^ “Non si può comprendere nulla dell’intera deduzione
trascendentale sia delle forme dell’intuizione che della categoria in
quanto tale, se non si distingue dall’Io, attività rappresentativa e
soggetto, che Kant chiama ciò che soltanto accompagna tutte le
rappresentazioni, la facoltà, indicata da Kant, dell’unità sintetica
originaria dell’appercezione, se non si riconosce questa immaginazione,
non come medio introdotto unicamente tra un soggetto assolutamente
esistente ed un mondo assolutamente esistente, bensí come ciò che è
primo ed originario, dal quale procedono separandosi tanto l’Io
soggettivo quanto il mondo oggettivo solo in vista di un fenomeno e di
un prodotto necessariamente bipartiti, se insomma non si riconosce
quella facoltà come il solo in sé.”^[^159]^ Hegel ripensa Kant a suo
modo, sospetta che “la ragione è piú profonda dell’Io astratto”, eppure
prolunga il pensiero critico in una direzione indicata dallo stesso
Kant.

La filosofia kantiana resta non di meno una filosofia esclusivamente
critica, una filosofia della *riflessione esterna*, meno esteriore della
riflessione empirica che trova solo l’Io astratto e la sua vuota
identità. Essa finisce per abbassare il trascendentale all’antropologico
per non aver osato elevarlo allo speculativo. L’identità alla quale
perviene è un’identità relativa, quella che emerge nel Giudizio
d’esperienza, non un’identità assoluta, solamente presupposta nella
deduzione trascendentale e rifiutata nella dialettica trascendentale.
L’idea, la totalità delle condizioni e del condizionato, non potendo
essere pensata senza contraddizione come un oggetto, è solo un ideale
condannato all’irrealtà. La contraddizione della totalità pensata come
oggetto, sotto forma di anima sostanziale, di mondo o di Dio, è una
contraddizione soggettiva che si lascia completamente esterna la cosa in
sé. Kant può ben parlare di un’illusione naturale, ben diversa dalle
ordinarie illusioni dialettiche, non di meno ripiega poi tutto il
trascendentale su una soggettività inoltrepassabile. Il suo idealismo
ricade nell’idealismo formale e psicologico. “In questa triplicità”,
tuttavia, Kant aveva “posto il germe dello speculativo, poiché in essa
si fonda parimenti il giudizio originario o dualità, quindi
l’aposteriorità stessa, ed in tal modo l’aposteriorità cessa di essere
assolutamente opposta all’a priori, e proprio perciò anche l’a priori
cessa di essere identità formale. L’idea piú pura di un intelletto, però
che è nello stesso tempo a posteriori, l’idea del medio assoluto di un
intelletto intuitivo, verrà da noi trattata in seguito.”^[^160]^ La
riflessione critica di Kant che, grazie alla dimensione del
trascendentale, si preannunciava come la riflessione assoluta
dell’essere, finisce per rivelarsi riflessione soggettiva come lo era
quella lockeiana. Il sapere di sé è formale poiché non è sapere
dell’essere.

Ciò accade perché Kant, secondo Hegel, si comporta ingenuamente nei
confronti della propria critica; non riflette sulla propria riflessione,
non vede che la critica è nel contempo posizione, non ravvisa in essa la
nuova metafisica come Logica; di conseguenza separa la sua riflessione
(trascendentale, ma soggetttivamente tale) dalla metafisica, mantiene la
cosa in sé, ma al di là del sapere, e ripiega quest’ultimo sulla
soggettività. Solo che si imbatte in una particolare difficoltà,
sconosciuta alla riflessione empirica e formale. Quest’ultima è estranea
ad ogni contenuto; mentre invece la riflessione trascendentale fonda
l’esperienza, costituisce il contenuto che la presuppone e non è
semplicemente analitica (sapere astratto di sé) bensí sintetica (sapere
dell’essere), non solamente formale, bensí trascendentale. L’identità
sulla quale riflette (identità che è la riflessione stessa come identità
concreta), non è piú l’identità analitica, ma l’identità trascendentale,
l’identità del sé universale (del pensiero) e dell’esperienza. La
riflessione trascendentale è dunque una riflessione nel contenuto, e
perciò inscindibilmente un “conoscersi” e un “contraddirsi”. La
riflessione trascendentale, poiché fonda l’esperienza, è una conoscenza
di sé nel contenuto, una soggettività nel cuore dell’oggettività. Al
contrario, le contraddizioni di questa riflessione, in quanto
riflessione trascendentale, sono una conoscenza dell’essere cosí come
una conoscenza di sé. In altri termini, se la riflessione empirica,
quando si contraddice, è meramente formale, non dice nulla, la
riflessione kantiana, allorché si contraddice, dice l’Assoluto. Essa
sarebbe allora analitica e sintetica insieme. L’analitica
trascendentale, che è un riconoscersi dell’intelletto nell’esperienza,
sarebbe contemporaneamente una dialettica trascendentale, un
contraddirsi. Infatti queste categorie, divenendo categorie dell’essere
e non dell’esperienza umana, manifesterebbero la loro propria
limitatezza nella particolare posizione di sé che le costituisce e si
contraddirebbero in questo stesso porsi. La dialettica sarebbe nel cuore
dell’analitica come movimento e divenire delle categorie, e la
dialettica, sede delle antinomie, a sua volta sarebbe un’analitica,
tanto conoscenza dell’Assoluto quanto conoscenza di sé.

Non avendo riflettuto sulla propria riflessione, Kant ritorna a una
posizione ingenuamente dogmatica, all’opposizione della cosa in sé e
della soggettività. La riflessione trascendentale viene persino
abbassata a riflessione antropologica; quella conoscenza di sé nel
contenuto posto che è il principio della riflessione trascendentale non
è nulla piú che una conoscenza umana dell’esperienza. Kant stesso ha
insistito sull’ambiguità di quell’esperienza costituita che compare al
termine dell’analitica dei principi. Tale esperienza è infatti la
*nostra* esperienza, giacché le forme della sensibilità sono forme umane
che avrebbero potuto essere diverse da come sono e il contenuto empirico
è avvertito *hic et nunc*. Certamente le categorie oltrepassano l’uomo,
il loro sistema speculativo, al quale Kant allude, definisce un
intelletto trascendentale. Esse pretendono un uso trascendentale che
concerna un oggetto, come unità di un diverso, ma di fatto trovano un
uso legittimo esclusivamente nell’ambito e nella materia della
sensibilità. Cosicché ciò che si chiama esperienza presenta l’ambiguità
d’essere insieme esperienza umana ed esperienza condizionata da un
intelletto sovraumano. Questo, a sua volta, persino nel suo uso
trascendentale, è ancora un intelletto finito poiché le categorie sono
solo le condizioni di unificazione di un diverso che esse non creano.
Noi possiamo soltanto pensare un intelletto che non è il nostro e per il
quale il determinante e il determinato, l’uno e il molteplice, non siano
piú separati.

L’esperienza ci offre cosí in effetti una certa verità, però non la
verità assoluta (ma che significa allora verità?); il nostro intelletto
discorsivo si conosce nella natura di cui è il fondamento, ma questa
presenta anche un tratto d’immediatezza che non è pienamente determinato
dal pensiero. Noi non possiamo non pensare la totalità delle condizioni
e del condizionato, l’idea, che differisce dalla categoria precisamente
per il fatto che essa non è solamente condizione relativa a un’altro da
lei, ma totalità assoluta, incondizionata; però quest’idea, posta come
oggetto, si mostra contraddittoria, e la contraddizione, per Kant,
appartiene solo alla nostra soggettività. La riflessione speculativa
vedrà al contrario in questa contraddizione una contraddizione che
appartiene tanto all’oggetto che al soggetto, una dialettica che è la
dialettica stessa dell’essere. Hegel insiste sulle difficoltà proprie
della critica trascendentale. Kant, a suo parere, ha battezzato
l’intelletto con la ragione nella deduzione trascendentale delle
categorie che esprime l’unità originaria, l’in-sé dei due termini,
sensibilità e intelletto, ma ha trattato la ragione con l’intelletto
nella dialettica trascendentale. Vi è dunque un’interpretazione del
criticismo – a cui Kant presta il fianco – che abbassa completamente il
trascendentale all’antropologico. Ecco come Hegel la riassume: “il
molteplice della sensibilità, la coscienza empirica come intuizione e
sensazione \[è\] in sé qualcosa di irrelato, il mondo \[è\] qualcosa che
si decompone internamente, che solo in virtú dell’autocoscienza degli
uomini, dotati di intelletto, mantiene un’oggettiva connessione,
consistenza, sostanzialità, pluralità e persino realtà e possibilità;
una determinatezza oggettiva, che l’uomo scorge e proietta sulle
cose.”^[^161]^ Il punto essenziale da notare è la riduzione del
trascendentale all’umano, ma come comprendere diversamente se non è
l’essere ciò che si riflette?

Kant si compiace di non aver oltrepassato l’uso empirico, e di non
essersi lasciato trascinare nei *sogni d’un visionario*. L’idea di una
riflessione assoluta dell’essere stesso attraverso il sapere umano non
rappresenta forse la presunzione metafisica che deve cedere il posto
all’umiltà critica? Ma, secondo Hegel, la nozione di sapere assoluto è
presupposta dalla riflessione trascendentale, quella è inevitabile in
base a ciò che in questa è implicato. Il pensiero speculativo che
riunisce i due momenti, il “conoscersi” e il “contraddirsi”, è un
pensiero del contenuto come il pensiero empirico, e un pensiero
trascendentale come il pensiero critico. Esso trascende la riflessione
in quanto mera riflessione umana sull’esperienza e la sua costituzione;
è l’essere che si conosce attraverso l’uomo, e non l’uomo che riflette
sull’essere. La riflessione speculativa – o riflessione assoluta – si
sostituisce all’antica metafisica dogmatica. L’antropologia è superata,
e tuttavia l’essenza non è eretta a secondo mondo, che spieghi e fondi
il primo. È l’immediato stesso che si riflette, e quest’identità della
riflessione e dell’immediato è la conoscenza filosofica stessa.

Hegel ha considerato la riflessione soggettiva come un caso particolare
della riflessione in generale. Egli ha voluto superare il significato
puramente psicologico del termine ‘riflessione’. Nella *Fenomenologia*,
la riflessione appare bensí dapprima come riflessione soggettiva; ma
essa si mostra in seguito come riflessione nella cosa stessa, come
riflessione interna: “Dunque è qui presente l’esperienza che la cosa,
per la coscienza che la accoglie, si presenta in modo determinato, ma in
pari tempo esce fuori dal modo in cui si offre, per riflettersi in sé;
ossia ha in lei stessa una verità opposta.”^[^162]^ Non di meno, queste
due riflessioni sono per Hegel un’unica riflessione; “mediante il
movimento della coscienza quell’oggetto è per noi cosí divenuto, che
quella è intrecciata nel divenire di questo, cosicché la riflessione sui
due lati è la medesima o è una riflessione sola.”^[^163]^ Nella Logica,
infine, Hegel ha in vista la riflessione come riflessione propria
dell’essere. L’essere appare poiché si nega come immediato; l’apparenza
è l’esser negato, l’essenza. Questa riflessione dell’essere nell’essenza
corrisponde alla riflessione nell’accezione psicologica del termine; e
in questa riflessione logica si ritrovano i diversi significati
conferiti da Hegel alla riflessione della coscienza, come riflessione
esterna o interna. Forse la distinzione che Hegel opera nella
*Fenomenologia* tra autocoscienza e vita può chiarire ulteriormente il
significato della riflessione. La vita è lo stesso che l’autocoscienza,
ma quella è in sé ciò che questa è per sé. La vita è già riflessione in
sé, come aveva visto Kant nella *Critica del Giudizio*, poiché è
perpetuo ritorno su sé, movimento che rende effettuale alla fine ciò che
è da principio: finalità immanente. L’autocoscienza è la verità di
siffatta vita: questa “unità universale”, quella della vita, “è il
genere semplice che nel movimento della vita non esiste ancora per sé
come una semplicità di tal sorta; anzi, in questo resultato la vita
accenna a qualcos’altro da ciò che essa è, vale a dire alla coscienza,
per la quale la vita è come questa unità o come genere.”^[^164]^ La
vita, nell’autocoscienza umana, sa se stessa e a se stessa si oppone. La
vita appare come l’immediato che presuppone la propria Essenza,
l’autocoscienza; questa si rivela come la riflessione che pone la vita.
L’una rinvia all’altra, e l’autocoscienza si trova nella vita; proprio
questo *trovarsi* è il momento dell’immediatezza. La riflessione
dell’autocoscienza sulla vita è la riflessione stessa della vita
nell’autocoscienza; ma per comprendere che c’è “una riflessione sola”,
si deve passare da questa “riflessione su”, che è esterna, alla
riflessione interna; quella che si esprime nella logica dell’Essenza.

La filosofia critica di Kant, nonostante il progresso che costituisce
rispetto alla riflessione formale, resta tuttavia una “riflessione su”,
o una riflessione già interna, ma che s’ignora come tale. Parte da un
immediato sensibile nell’*Estetica* trascendentale, per poi mostrare
nell’*Analitica* la conformità della sensibilità alle condizioni
trascendentali della riflessione. Tuttavia, sebbene quell’immediato
divenga allora l’autentico Fenomeno, sebbene sia fondato
nell’essenzialità delle categorie, conserva non di meno una
irriducibilità, vi è ancora in esso una non risolta posizione
dell’essere, un qualcosa di estraneo alla riflessione che da esso deve
cominciare per fondarlo. Kant non comprende quest’apparenza come tale,
come struttura stessa della riflessione. Nella sua Logica dell’Essenza
Hegel mostra che è l’essere stesso che appare, si riflette e si fonda,
come se l’apparenza rinviasse ad altro da sé. Ma tale altro è il
movimento stesso di apparire, di duplicarsi. “Il movimento riflessivo
\[…\] è quindi da prendersi quale assoluto contraccolpo in se stesso.
Giacché la presupposizione del ritorno in sé – quello da cui l’essenza
proviene ed è solo come questo provenire,– è unicamente nel ritorno
stesso. Il sorpassare l’immediato, da cui comincia la riflessione, è
anzi solo mediante questo sorpassare; e il sorpassare l’immediato è
l’imbattersi in esso. Il movimento, come movimento in avanti, si volta
immediatamente in lui stesso e solo cosí è movimento di sé – movimento
che viene da sé, in quanto la riflessione che pone è riflessione che
presuppone, ma come riflessione che presuppone è assolutamente
riflessione che pone.”^[^165]^ La riflessione kantiana resta invece
estranea a questo movimento dell’essere; “quella riflessione, cui Kant
attribuisce la ricerca dell’universale applicabile al dato particolare,
è parimenti, com’è chiaro, soltanto la riflessione esterna, che si
riferisce all’immediato come a un dato. – Sta però costí anche il
concetto della riflessione assoluta; perché l’universale, il principio o
regola o legge, cui nel suo determinare quella riflessione procede, vale
come essenza di quell’immediato dal quale si comincia, e cosí questo
vale come un nullo, e solo il ritorno da esso, il determinare della
riflessione, vale come il porre l’immediato secondo il suo vero essere,
epperò quello, che la riflessione opera in cotesto immediato, e le
determinazioni che da colei provengono, valgono non già come un che di
estrinseco a lui, ma come il suo essere vero e proprio.”^[^166]^

Il pensiero speculativo comprende la riflessione come riflessione
assoluta dell’essere; comprende l’illusione di cui è vittima la
riflessione esterna che, partendo da un contenuto immediato, non si
avvede né di presupporre se stessa, né che il contenuto si riflette in
ciò che lo fonda. Questo pensiero speculativo riunisce dunque il
pensiero positivo dell’empirismo, che parte dal contenuto anteriore a
ogni riflessione distinguendolo dalla forma, e il pensiero critico, che
non è meramente soggettivo, ma un pensiero che conosce se stesso nella
posizione del contenuto, e, poiché si conosce in tale posizione
immediata, si contraddice. Il pensiero speculativo è dogmatico come il
pensiero ingenuo, e critico come il pensiero trascendentale. Riflette,
ma in esso è l’essere che si riflette.

#### § 3. la riflessione speculativa

L’essere è a se stesso la propria luce, la propria riflessione. La
critica non è dunque un’operazione che delimiti dall’esterno il potere
della conoscenza rispetto all’essere, segnando i confini di quella. Una
tale critica esterna è solo un’apparenza. “Per mezzo della riflessione,
qualcosa viene cangiato nel modo in cui il contenuto è dapprima nella
sensazione, intuizione e rappresentazione; perciò, solo per mezzo di un
cangiamento la vera natura dell’oggetto perviene alla coscienza. Poiché
nella riflessione si ottiene la vera natura, e questo pensiero è mia
attività, cosí quella vera natura è parimente il prodotto del mio
spirito – e cioè del mio spirito come soggetto pensante, di me nella mia
semplice universalità, come io che è senz’altro da sé \[bei sich\], –
ossia della mia libertà.”^[^167]^ Ma quel pensiero che riflette la vera
natura non è un pensiero soggettivo nell’ordinario senso del termine,
proprio come quella libertà non è capriccio individuale. “Nel pensiero è
immediatamente la libertà, perché esso è l’attività dell’universale, e
dunque un astratto riferimento a sé stesso, un esser da sé privo di
determinazioni secondo la soggettività; il quale, secondo il contenuto,
è insieme solo nella cosa e nei suoi caratteri. Quando perciò si parla
di umiltà o modestia, e di superbia, in relazione col filosofare, se la
umiltà o la modestia consiste nel non attribuire alla nostra
soggettività niente di particolare come sua proprietà e sua opera,
bisognerà assolvere la filosofia almeno dal peccato di superbia, perché
il pensiero, riguardo al contenuto, solo in tanto è vero, in quanto è
profondato nella cosa, e riguardo alla forma, non è un essere o un fare
particolare del soggetto, ma è appunto il contenersi della coscienza,
come Io astratto, libero da ogni particolarità di altre proprietà,
stati, ecc., e il suo operare solo quell’universale nel quale essa è
identica con tutti gl’individui.”^[^168]^ Questa è la libertà
dell’Universale che permette al pensiero di riflettere in sé e per sé
tutte le determinazioni del contenuto. Il pensiero si comporta come pura
luce che rischiara l’opacità delle determinazioni. Tuttavia la
limitatezza del pensiero si presenta sotto due aspetti: “Piú
particolarmente, la finità delle determinazioni del pensiero è da
concepire in doppia guisa: l’una, che esse sono soltanto soggettive e
stanno in contrasto permanente con l’oggettivo; l’altra, che esse, pel
loro contenuto che è limitato, persistono nel contrasto cosí tra di
loro, come, e ancor piú, verso l’assoluto.”^[^169]^ Lo sforzo di Hegel
consiste tutto nel ridurre il primo aspetto al secondo. La
*Fenomenologia dello spirito*, che funge da introduzione alla Logica, e
i preliminari alla *Logica dell’Enciclopedia* che trattano delle diverse
“posizioni che sono state assegnate al pensiero rispetto
all’oggettività”,^[^170]^ si prefiggono un unico e medesimo obbiettivo:
mostrare che la distinzione soggettività-oggettività, certezza-verità,
da cui prende le mosse la certezza comune, può essere trascesa e
successivamente giustificata come apparenza necessaria. La riflessione
critica è sul punto di superare questa distinzione, ma rimane una
riflessione esterna; dopo aver mostrato l’oggettività del pensiero che
conosce la natura, riduce daccapo quest’oggettività a una soggettività
lasciando sussistere una cosa in sé inconoscibile. Al contrario Hegel
pretende di mostrare nella *Fenomenologia dello spirito* e nei
preliminari alla *Logica dell’Enciclopedia* che il pensiero è
l’Universale in sé, e nell’Universale, l’essere; ma allora questo
pensiero totale si conosce solo nelle proprie determinazioni quali
momenti della forma. Ognuna di queste determinazioni è finita, ma non
già perché sia soggettiva, bensí perché ha un contenuto limitato che la
oppone alle altre, come pure all’assoluta identità della forma. La
Logica speculativa, il sapere assoluto, è la riflessione delle
determinazioni nel medio dell’universale, non piú la riflessione
soggettiva della coscienza come tale. “In essa \[*scil.* scienza\] i
momenti del movimento dello spirito non si presentano piú come
determinate figure della coscienza, ma, poiché la differenza della
coscienza è ritornata nel Sé, come concetti determinati e come i loro
movimenti organici in sé stessi fondati \[…\] Il momento non si mostra
piú come questo movimento che va su e giú dalla coscienza o dalla
rappresentazione nell’autocoscienza e viceversa; anzi, la pura figura
del momento, liberata dall’apparenza di esso medesimo nella coscienza,
cioè il concetto puro e la sua prosecuzione dipendono solo dalla sua
determinatezza pura.”^[^171]^

Il passaggio dalla riflessione soggettiva alla riflessione oggettiva,
cosí come quello dalla riflessione esterna alla riflessione interna, è
la scoperta dell’hegelismo. È l’essere stesso che si critica nelle
proprie determinazioni, in quel che di sé ha posto. La riflessione
speculativa è dunque bensí anche riflessione critica, ma la critica è
immanente, interna. La Logica speculativa altro non è che l’esposizione
di questa critica, di questa dialettica immanente al contenuto; essa
differisce tanto dall’empirismo ingenuo quanto dal dogmatismo
metafisico, in quanto non rende reali le determinazioni dell’intelletto,
non oppone alla forma astratta il contenuto specificato, anzi è la vita
stessa della verità in sé e per sé, l’essere che si riflette e
riflettendosi pone se stesso, si mostra come il sé.

Se la riflessione interna spiega dunque la riflessione esterna,
soggettiva, non avviene l’inverso. Muovendo dalla riflessione esterna
che compara, astrae, sussume, si può effettivamente guadagnare la
riflessione dell’essere come riflessione assoluta. “Il pensare, che si
mantiene nella riflessione esterna e non conosce altro pensare che
quello della riflessione esterna, non arriva ad aver cognizione
dell’identità com’è stata qui intesa, ossia dell’essenza, che è lo
stesso. Cotesto pensare ha sempre davanti a sé soltanto l’identità
astratta, e fuori di essa e davanti a sé ha soltanto la differenza.
Crede che la ragione non sia che un telaio su cui vengano
estrinsecamente uniti e intrecciati fra loro l’ordito, in certo modo
l’identità, e poi la trama, cioè la differenza”.^[^172]^ L’identità è
per Hegel l’essere che si pone, si riflette in sé, dunque si
contraddice, si aliena, per porre sé nella propria alienazione. Questa è
la riflessione assoluta, “che si rapporta a sé come a un altro (al *suo*
altro) e a quest’altro come a sé”. Si comprende cosí la riflessione
soggettiva, giacché essa risulta da questa riflessione stessa
dell’essere e deve raggiungerla per comprendersi in se stessa. L’essere
appare a se stesso e tale apparire è esso stesso, la sua identità e la
sua differenza di sé con sé, la sua contraddizione che si risolve nel
suo fondamento, ma un fondamento che non preesiste a questo stesso
apparire. Perciò riflessione e apparenza si identificano, se si smette
di cogliere l’apparenza come un essere immediato. “La parvenza è quello
stesso che è la riflessione ; ma è la riflessione come immediata. Per la
parvenza che è andata in sé, e che però si è resa estranea
all’immediatezza, noi abbiamo questa parola della lingua straniera, la
riflessione.”^[^173]^

Si deve dunque assumere l’apparenza per lei stessa, e non come
l’apparenza di un essere nascosto; ciò che Hegel chiama la Logica
dell’Essenza, è quell’assunzione della riflessione, come movimento
d’apparire, nel quale vi è certo una dualità, un raddoppiamento, quello
stesso dell’essere che si riflette, ma dove questa dualità è per intero
nell’apparire, non al di là. Cosí si restaura l’immediatezza nella
riflessione, la realtà come Sé o concetto, l’unità concreta della
mediazione. L’essenza sarebbe come il segreto dell’apparenza, ma un
segreto che altro non è se non apparenza. Il sapere assoluto significa
lo scomparire del segreto ontologico: “Alla coscienza c’è alcunché di
segreto nel suo oggetto se questo è un Altro o un Estraneo per lei, e se
essa non lo sa come se stessa.”^[^174]^ Il solo segreto è però che non
vi è alcun segreto. L’immediato si riflette e si rivela come il sé. “Il
sé non è un elemento estraneo, sí bene l’inseparabile unità con sé,
l’immediatamente universale.”^[^175]^ L’essere si riflette come sé, e il
sé è immediatamente esistente. La vita speculativa è dunque quella
autocomprensione dell’essere che è sí una vita, ma la vita stessa
dell’Assoluto; non la contemplazione dell’Assoluto, ma l’Assoluto stesso
nella sua comprensione di sé, “non soltanto l’intuizione del divino, ma
l’autointuizione del divino.”^[^176]^ La sostanza non è “l’unità
assoluta” per la quale “ogni contenuto \[…\] dovrebbe cadere fuori di
lei nella riflessione che non appartiene alla sostanza, perché essa non
sarebbe soggetto, non l’elemento che riflette su di sé in sé; ossia non
sarebbe concepita come spirito.”^[^177]^ La realtà assoluta alla quale
perviene la logica, è già il concetto in sé, il Senso; è l’unità
dell’essenza e dell’esistenza, dell’interno e dell’esterno. Il possibile
fonda il reale quanto il reale fonda il possibile. L’essere è la propria
autoposizione; la riflessione in un altro che sarebbe l’esteriorità e la
riflessione in se stesso che sarebbe l’interiorità si confondono in
quella realtà che è la propria comprensione di sé.

Tale autocomprensione in se stesso, tale luce dell’essere che è
l’essere, nell’universalità della forma assoluta, è la Logica o
filosofia speculativa. In essa si identificano forma e contenuto. Nella
riflessione empirica, la forma era l’identità astratta che lasciava
fuori di lei ogni contenuto determinato; nella riflessione
trascendentale, quella forma non era già piú che l’identità astratta,
era determinazione del contenuto secondo le categorie, e la materia
sensibile si mostrava solamente come il determinabile. Ma l’opposizione
di forma e contenuto scompare. La forma si oppone inizialmente
all’essenza come la determinazione al suo fondamento indeterminato, alla
sua sostanza. “L’essenza \[…\] non è concepibile né esprimibile
meramente come essenza \[…\] anzi, proprio altrettanto come forma, e in
tutta la ricchezza della forma sviluppata.”^[^178]^ La forma dal canto
suo non è semplicemente la determinazione particolare, ma la
determinazione completa, la negatività; essa è il movimento che supera
l’astrazione delle sue determinazioni per compiersi, per identificare
completamente se stessa a se stessa, in modo tale che tanto la forma è
l’essenza quanto l’essenza è forma. La forma assoluta è l’Universale
come identità, non piú astratta, ma concreta, che supera la
contraddizione propria della sua scissione. “Poiché l’universalità
moventesi in se stessa è il concetto semplice che è scisso, in questo
modo esso ha in sé un contenuto; e precisamente un contenuto tale che è
ogni contenuto, ma non un essere sensibile.”^[^179]^ Il contenuto, che è
la sostanza già informata, contraddice la forma poiché non ne è che un
momento. Cosí tutte le determinazioni del contenuto devono essere
considerate come fasi in quella forma che è totale, poiché questa è
l’identità assoluta di sé con sé. Tale forma è l’essenza, l’Universale,
che si attua in tutte le sue determinazioni che in essa si pongono, e le
riduce a sé; ma quell’essenza è forma poiché è solamente in questo
movimento, in questa assoluta genesi di sé. L’Assoluto non è una forma o
un contenuto; se mantenuta, questa distinzione ha valore solo per la
coscienza empirica che non coglie ogni contenuto di pensiero come il
differenziale del suo integrale. È l’inadeguatezza del contenuto
determinato che lo rende momento; si contraddice in se stesso e perciò
diviene. La forma è certo l’identità dell’essere o del sé,
quell’identità che i razionalisti classici ponevano all’apice
dell’ontologia, ma questa identità è anche contraddizione, scissione; è
sintetica e non soltanto analitica. I razionalisti classici, come
Spinoza o Leibniz, se ne restavano all’inerenza del predicato al
soggetto, e perciò l’Essere, identico, non era il sé; non si
contraddiceva, e dunque non si poneva come determinazione che, essendo
negazione, ma negazione di sé, si negava a sua volta, o negava la
propria negazione: la negatività infinita che definisce l’Assoluto come
soggetto, la verità come vita, ma una vita che si riflette all’interno
di sé per porre se stessa. Il Logos, identità dialettica di forma e
contenuto, diviene l’elemento della filosofia. È in questo elemento
infatti che tutte le determinazioni del pensiero devono trovare il loro
posto; è la categoria unica, l’essere che è il Sé, che si specifica in
una molteplicità di categorie ciascuna delle quali essendo una posizione
di sé si mostra contemporaneamente come negazione e contraddizione.
Ciascuna di queste categorie, ciascuno di questi nessi, si risolve
dunque negli altri. Il discorso dialettico, il vero in sé e per sé, “è
il trionfo bacchico dove non c’è membro che non sia ebbro; e poiché ogni
membro nel mentre si isola altrettanto immediatamente si risolve, – il
trionfo è altrettanto la quiete trasparente e semplice.”^[^180]^ Questo
Logos è la spontaneità *a priori*, ma tale *a priori* non significa la
ricostruzione arbitraria dell’essere nella testa di un filosofo. La
filosofia pensa come genesi ciò che nell’esperienza si presenta come
oggetto. Tutte le determinazioni universali dell’esistenza si presentano
come figure della coscienza, nella *Fenomenologia* o nella *filosofia
della storia*. Il Logos le concepisce come l’essere che pensa se stesso
nella sua universalità, e, pensandosi, pensa parimenti la propria
alienazione nella natura e nello spirito finito.

Nel pensiero empirico la contraddizione e la negazione si mostravano
come puramente soggettive. La contraddizione andava assolutamente
evitata; ma questo non è piú il caso della contraddizione speculativa.
Essa è inevitabile se la conoscenza dell’essere è contemporaneamente
conoscenza di sé. Questa contraddizione non nasce piú allora da uno
scarto della conoscenza positiva, non è un’illusione, ma un momento
necessario. Infatti, la conoscenza speculativa non si dirige sul
contenuto posto, ma nel contenuto essa si dirige ancora su se stessa, è
conoscenza di sé nel contenuto, conoscenza del contenuto come del sé; è
nel contempo essere e senso, intenzionale e riflessiva. La
contraddizione non sopprime la posizione del contenuto per salvare
l’identità astratta, sopprime piuttosto l’identità astratta del
contenuto, la mera posizione, facendone un’opposizione. Il contenuto
posto oppone sé a sé, e in questa opposizione il pensiero speculativo
ritrova l’identità, ma l’identità concreta di sé. La contraddizione
speculativa è il mezzo per trasformare il criterio empirico della verità
(il solo contenuto), in un criterio insieme formale, logico,
speculativo. Essa sola è ciò che concepisce e giustifica quello che la
*Critica della ragion pura* non giungeva a concepire e giustificare: la
sinteticità del pensiero analitico (la ragione assoluta conosce se
stessa, e dunque conosce l’essere), l’analiticità del pensiero sintetico
(conoscendo l’essere, conosce se stessa). La conoscenza speculativa è
insieme *tautologica*, come il pensiero formale, ed *eterologica*, come
il pensiero empirico. Quest’ultimo è eterologico, sintetico, collega
elementi diversi, mentre il pensiero speculativo è eterologico riflesso:
dunque l’alterità si presenta per esso come riflessione del medesimo,
opposizione; esso pensa la differenza come differenza riflessa,
essenziale, di sé rispetto a sé. Il pensiero empirico non vede che il
giudizio sintetico implica la negazione e la contraddizione; essa si
arresta alla differenza estrinseca (per una riflessione esterna ai
termini). Il pensiero speculativo deve opporre l’ al ,
come l’, il contrario. Esso trasforma la diversità estrinseca
in contraddizione poiché pensa le categorie dell’Assoluto, ciascuna
delle quali è il Sé, come determinatezza e dunque come negazione.

La contraddizione speculativa è la contraddizione dell’Assoluto stesso
che si nega nel porsi; ed è questo significato di negazione, che non è
piú solamente soggettiva ma inerente l’essere, il punto decisivo della
dialettica hegeliana, il tratto caratteristico del pensiero speculativo
rispetto al pensiero empirico. Il pensiero empirico diviene pensiero
speculativo quando diviene pensiero del Sé universale in ogni posizione,
e resta nel contempo pensiero dialettico, senza essere intuizione
ineffabile. È questo significato ontologico della negazione e della
contraddizione che ci accingiamo a mettere in luce nella relazione dei
tre momenti del sistema: Logos, Natura, Spirito.

### <span id="anchor-8"></span>Capitolo terzo\
\
\
IL SAPERE ASSOLUTO\
COME IDENTITA’ E CONTRADDIZIONE\
LOGOS, NATURA, SPIRITO

Il sapere assoluto non è un sapere come gli altri: non si passa senza
soluzione di continuità dalla riflessione esterna a quella interna
all’essere. È una nuova dimensione a venire alla luce: la dimensione
stessa dell’essere. Hegel ha senza dubbio scritto la *Fenomenologia* per
introdurre l’autocoscienza in quell’etere e consentirle di vivere in
esso. Nella sua *Logica* ha tentato di presentare tale sapere assoluto
come il discorso dell’essere, il suo Logos. La filosofia deve muoversi
tra Scilla e Cariddi: deve superare la riflessione empirica, o anche
quella trascendentale, che resta una riflessione estrinseca al proprio
oggetto, ma anche evitare di perdersi in quell’intuizione immediata
dell’Assoluto che è una notte e nulla piú. Conciliare cosí la
riflessione e l’intuizione assoluta, mostrare come l’essere si confonda
con la propria riflessione, è ciò che Hegel si propone di fare scrivendo
una logica speculativa nella quale la dialettica è la dialettica stessa
dell’essere, la sua riflessione in se medesimo. “Si disconosce quindi la
ragione, quando la riflessione, esclusa dal vero, non viene accolta come
movimento positivo dell’Assoluto.”^[^181]^

Kant si serviva della dialettica per scartare una pura apparenza. Per
lui, la dialettica in quanto illusione si opponeva all’analitica, alla
verità dell’esperienza. Fichte faceva della dialettica il metodo per
conoscere il vero nella misura in cui questo era conoscibile. Con
Schelling al contrario la dialettica torna ad essere apparenza; essa
permette di superare il sapere empirico e la riflessione, ne costituisce
la critica. Essa è l’anticamera di un sapere assoluto che si confonde
con un’intuizione piuttosto estetica che non autenticamente
intellettuale. Cosí, Schelling ha il merito di insistere
sull’incommensurabilità di sapere empirico, o riflessivo, e sapere
assoluto: “Tutte le forme possibili di espressione dell’Assoluto,
infatti, sono soltanto modi di manifestarsi dell’Assoluto stesso nella
riflessione, e, in questo, sono tutte perfettamente uguali. L’essenza
dell’Assoluto stesso, che è immediatamente reale come ideale, non può
essere conosciuta mediante definizioni, ma soltanto con l’intuizione,
perché soltanto ciò che è composto può essere conosciuto mediante una
descrizione, ma ciò che è semplice deve essere intuìto. Come si potrebbe
descrivere esattamente la luce, in rapporto alla natura, soltanto
dicendo che è un ideale come tale reale, senza che perciò il cieco dalla
nascita ne acquisti la conoscenza, cosí l’assolutezza, al contrario
della finitezza, può essere descritta soltanto in modo analogo, senza
che per questo ne consegua che l’uomo spiritualmente cieco ne ricavi
un’intuizione della vera essenza dell’assolutezza. Nella misura in cui
quest’intuizione non può essere data in modo universale, simile a quella
di una qualsiasi figura geometrica, ma è qualcosa di particolare e
caratteristico per ogni anima, come l’intuizione della luce per ogni
occhio, si ha qui una rivelazione soltanto individuale, eppure
altrettanto universale in questa individualità, quanto lo è la luce per
il senso empirico”.^[^182]^ Schelling ribadisce ulteriormente
l’impotenza del linguaggio umano a descrivere l’idea di Assoluto.

La filosofia di Schelling, che si serve della dialettica per dissolvere
il finito, e pretende di indurre in noi le condizioni di
quell’intuizione intellettuale che ci faccia trascendere l’umano e
coincidere con la fonte di ogni produttività, è una filosofia che
oltrepassa qualsiasi riflessione e si rivela incapace di comprendere
concettualmente come il finito possa nascere dall’infinito, come possa
apparire la differenza in seno all’Assoluto. Può servirsi solamente di
immagini, utilizzare analogie, miti, simboli. Tratto caratteristico di
una filosofia che rinvia all’intuizione è di poter essere comunicata
solo infrangendo il linguaggio concettuale, sostituendovi l’immagine,
che, in virtú della sua simbolicità, ci rinvia insieme al sensibile e a
ciò che lo oltrepassa, suggerendo piú di quanto non dica. Un filosofo
come Bergson, spesso vicino a Schelling, vede nell’immagine la sola
possibile mediazione dell’intuizione, e nella varietà delle immagini
utilizzate la possibilità di separare lo spirito dal sensibile proprio
di ogni immagine. Una tale rinuncia al linguaggio concettuale, che
colloca la filosofia in un nuovo elemento, la avvicina però
eccessivamente alla poesia, o addirittura alle arti che precedono la
poesia. L’intuizione che non si dice è ancora senso? In realtà lo
spirito oscilla allora tra l’empirico e l’Assoluto che si rivela come
una notte che precede ogni luce della riflessione ed è incapace di
generarla. È forse già a Schelling che Hegel pensava allorché, nel suo
scritto sulla *Differenza fra il sistema filosofico di Fichte e quello
di Schelling*, si opponeva a un genere di filosofia per la quale
“l’Assoluto è la notte, e la luce è piú giovane della notte; la loro
distinzione, cosí come l’emergere della luce dalla notte, è una assoluta
differenza. Il nulla è il primo dal quale è emerso ogni essere ed ogni
molteplicità del finito.”^[^183]^ Un altro presupposto della filosofia
sarebbe l’Assoluto stesso: “La ragione lo produce solo liberando la
coscienza dalle limitazioni; questo togliere le limitazioni è
condizionato dalla presupposta illimitatezza.”^[^184]^ Ma Hegel
aggiunge, preannunciando cosí il compito proprio alla sua filosofia: “In
ciò consiste il compito della filosofia: nell’unificare questi
presupposti, porre l’essere nel non-essere – come divenire, la scissione
nell’Assoluto – come manifestazione di esso \[Erscheinung\], il finito
nell’infinito – come vita.”^[^185]^ Questi tre aspetti della mediazione
corrispondono già ai tre momenti della Logica. Nell’essere immediato, il
non-essere è il fondo nel quale ogni essente particolare scompare o da
cui emerge. Nell’essenza, l’essere stesso si riflette, in quanto appare
come tale. L’esistenza è questo apparire stesso: “Apparire è scindersi”.
Finalmente, il concetto è vita e pensiero non piú separati. La vita
speculativa è la vita stessa del senso; essa insieme pone e, benché
trattenuta dal peso dell’intelletto che si fissa e s’immerge nella
determinazione, supera ciascuna di queste posizioni, le risolve
dialetticamente, poiché ogni posizione è una riflessione, una
contraddizione, ma con ciò è condotta a una nuova posizione. Essa stessa
è il Senso del proprio movimento. La negazione speculativa è creatrice,
nega nella misura in cui pone, pone nella misura in cui nega. Questa
vita del senso o del pensiero è la vita assoluta dell’essere come Logos;
ma lungi dal sembrare che tale Logos, come vita speculativa, rifletta la
vita (in senso biologico, nel senso di una filosofia della natura), sono
piuttosto la vita biologica e quella negatività della vita ad essere un
riflesso della vita assoluta del senso. L’originalità di Hegel consiste
nel non aver rinunciato al linguaggio concettuale, ma nell’aver anzi
creato una Logica speculativa che è rispetto alla antica logica formale
ciò che il vivente è rispetto al cadavere. Quella vita del pensiero
presentataci da Hegel nella Logica, che in quest’opera appare come una
descrizione vissuta del movimento del pensare, non è il pensiero
dell’uomo di fronte all’esistente, ma il pensiero assoluto, la
riflessione dell’essere in se stesso attraverso la coscienza umana.
Perciò essa è sapere assoluto e implica un elemento in cui il pensiero
empirico non si ritrova. Ma se quest’ultimo non può comprendere il
pensiero assoluto, il pensiero assoluto può comprendere il pensiero
empirico come il proprio altro, poiché contiene esso stesso tale
alterità, essendo l’universale che non sussume il particolare, ma lo
esprime e si esprime in lui, nel suo sviluppo continuo, nel suo
discorso. Questa alterità permette al sapere assoluto di capire che “la
filosofia deve alienarsi”^[^186]^ e che, mentre dal sapere assoluto si
può comprendere l’esistenza di un’antropologia, non è senza una certa
discontinuità che ci si può innalzare da un’antropologia al sapere
assoluto.

Contro le filosofie solo intuitive o religiose, Hegel si pronuncia
fermamente nella prefazione della *Fenomenologia*: “Questo parlare da
profeti crede di restarsene nel centro e nel profondo della cosa; getta
uno sguardo sprezzante sulla determinatezza (il *horos*) e, a bella
posta, si tiene a distanza dal concetto e dalla necessità come da quella
riflessione che sta di casa soltanto nella finitezza. Ma come c’è una
vuota estensione, cosí c’è una vuota profondità; come c’è un’estensione
della sostanza che si riversa in un’infinita varietà, senza aver forza
di tenerla a freno, cosí c’è un intensità priva di contenuto, la quale,
comportandosi come la forza senza espansione, coincide con la
superficialità. La forza dello spirito è grande quanto la sua
estrinsecazione; la sua profondità è profonda soltanto in quella misura
secondo la quale essa ardisca di espandersi e di perdersi mentre
dispiega se stesso. Parimente, quando quell’aconcettuale sapere
sostanziale vuol dare ad intendere di avere affondata nell’essenza la
peculiarità del sé e di filosofare veracemente e santamente, nasconde
allora a se medesimo che invece di esser devoto al suo Dio, con il
dispregio della misura e della determinazione, ora lascia in se stesso
il campo libero all’accidentalità del contenuto, ora in esso al proprio
capriccio. – Mentre si abbandonano all’incomposto fermentare della
sostanza, costoro, imbavagliando la coscienza e rinunciando
all’intelletto, si ritengono i Suoi ai quali Iddio, durante il sonno,
infonde la saggezza; ma ciò che durante il sonno essi effettivamente
concepiscono e partoriscono altro non è che sogno.”^[^187]^

Hegel rifiuta tanto quest’intuizione ineffabile, che sarebbe il sapere
immediato opposto alla riflessione, quanto il sapere empirico, che è
riflessione esterna. Nella Logica di Jena (1801-1802) si può seguire il
suo sforzo di pensare l’Assoluto come riflessione interna, di tradurre
in linguaggio concettuale ciò che supera l’intelletto. Si tratta di non
collocare da un lato l’unità, l’infinito, l’universale e dall’altra la
molteplicità, il finito, il particolare. Ma per far ciò si deve torcere
il pensiero, costringerlo a guardare in faccia la contraddizione e farne
un mezzo per superare le differenze alle quali se ne sta l’intelletto.
L’infinito non è al di là del finito, poiché in questo caso sarebbe esso
stesso finito, avrebbe il finito fuori di sé, come suo limite. Allo
stesso modo il finito si nega, diviene il proprio altro. Questa
negazione non è però il *progressus ad infinitum*, cioè sempre
incompiuto e incompleto – una tale soluzione permette all’intelletto di
dissimulare a se stesso la contraddizione mentre riconosce il problema.
Alla fine del periodo giovanile, negli ultimi anni francofortesi, Hegel
considerava il passaggio dal finito all’infinito come un mistero che si
poteva unicamente vivere, in quanto impossibile da pensare. Ora, al
contrario, si sforza di creare una logica nuova, che esponga proprio
questo passaggio. Il tema centrale ci sembra l’idea che l’Assoluto si
pone solo opponendo se stesso a se stesso, riflettendosi, l’idea che
esso è l’unità di questa riflessione, ma un’unità che non le si colloca
accanto come una sostanza, che allora sarebbe *prior natura suis
affectionibus*. Tale unità risulta dalla riflessione stessa di cui è il
movimento, la mediazione; essa è tanto il divenir-eguale dell’ineguale,
quanto il divenir-ineguale dell’eguale. “Non si può parlare di un’uscire
dell’assoluto fuori di sé, poiché solo questo può manifestarsi come un
uscire, che ci sia l’opposizione, ma l’opposizione non può arrestarsi al
suo essere, bensí la sua essenza è l’assoluta inquietudine di togliere
se stessa; il suo essere sarebbero i suoi membri, ma questi sono
essenzialmente solo come rapportati l’uno all’altro, cioè essi non sono
per sé, essi sono solo in quanto tolti; ciò che essi sono per sé è: non
essere per sé. Quando l’opposizione assoluta viene separata dall’unità,
allora l’unità è tanto per sé quanto l’opposizione è al di fuori di sé,
ma allora l’opposizione non ha che mutato la sua espressione.”^[^188]^
L’unità non è al di là dell’opposizione: non sarebbe piú unità, bensí
uno degli opposti; l’opposizione non è unità di due termini estrinseci
l’uno all’altro: non sarebbe piú opposizione assoluta, poiché non
avrebbe la propria unità in se stessa. “L’infinità, secondo il suo
concetto, è il semplice togliere l’opposizione, non l’esser tolto,
questo è il vuoto al quale sta di fronte l’opposizione”.^[^189]^ Si
potrebbe tradurre dicendo che l’infinità non è la trascendenza, ma
l’atto di trascendere, la mediazione come movimento di passaggio di un
termine nell’altro, la loro mutua riflessione. Tuttavia quest’operazione
è possibile solo se pone il limitato nella stessa misura in cui lo nega.
“L’irrequietezza annientante dell’infinito è ugualmente soltanto
mediante l’essere di ciò che annienta; il tolto è altrettanto assoluto
in quanto è tolto; nasce dal suo perire poiché il perire esiste soltanto
in quanto c’è qualcosa che perisce.”^[^190]^ L’Infinito, l’Universale,
è, solo nella misura in cui nega se stesso e in se stesso include il
proprio limite, la scissione. Ogni posizione è negazione, ma una
negazione interna, una negazione di sé mediante sé; tale è il senso
della categoria speculativa del limite. L’Universale limita se stesso;
ha dunque ancora solo sé al di fuori di sé, e questa identità appare
grazie alla doppia negazione. Il Sí è astratto perché si oppone al No,
come l’unità alla molteplicità, l’universale al particolare, l’infinito
al finito; la negazione della negazione è invece il Sí concreto, che
diviene se stesso superando il proprio limite, affermandosi nella sua
opposizione come un’opposizione di sé a sé: “L’infinità è in questa
immediatezza, dell’essere altro e dell’essere altro di quest’altro,
ovvero di nuovo il primo essere, della *duplicis negationis*, che è di
nuovo *affirmatio*, \[…\] nella sua assoluta ineguaglianza uguale a se
stesso; poiché l’ineguale ovvero l’altro è tanto immediato quanto
secondo la sua essenza un altro, l’altro di se stesso.”^[^191]^

La contraddizione fondamentale è quella dell’Assoluto che limita se
stesso, e diviene cosí il contrario di sé. Ma in tal modo esso si
determina (ogni determinazione è negazione, cosí come ogni negazione è
determinazione), e in tale determinazione, in tale limitazione di sé,
che è negazione, si nega nuovamente, e cosí si pone concretamente come
se stesso nel proprio contrario. Se l’infinito si contraddice limitando
se stesso per determinarsi, inversamente il finito, il determinato, è in
lui stesso la propria negazione; diventa infinito determinandosi come
suo altro, come il contrario di sé: “Questa soltanto è la vera natura
del finito, che è infinito e si toglie nel suo essere. Il determinato ha
come tale nessun’altra essenza che questa assoluta irrequietezza, di non
essere ciò che è; non è nulla, poiché è l’altro stesso, e quest’altro è
altrettanto il contrario di se stesso, di nuovo il primo.”^[^192]^

L’Assoluto è quindi solo mediante questa divisione – che è negazione –,
questa duplicazione opponente nella quale ognuno dei termini è una
determinatezza, ma tale da esistere esclusivamente nel proprio rapporto
all’altro, al *suo* altro. Sicché l’Assoluto, ponendosi in ciascuna
delle sue determinazioni, in ciascuna appare a sé in lui stesso, senza
residui (giacché ognuna rinvia all’altra). Esso è la loro mediazione, la
riflessione di una determinazione nell’altra, che è contemporaneamente
riflessione esterna (rapporto dell’una all’altra) e riflessione interna
(rapporto a sé). L’Assoluto si contraddice per identificarsi; infatti è
l’identità concreta, l’unità estesa alla dualità, l’essere dentro di sé
nell’essere al di fuori di sé, e viceversa. Siffatta identità assoluta è
insieme forma e contenuto, è analitica e sintetica, tautologica e
contraddittoria. Si vede cosí che non v’è in Hegel un primato della
tesi. Il “minimum rationale” è costituito dalla triade dialettica. La
sintesi infatti non esiste senza la propria antitesi, senza
l’opposizione. L’Assoluto è impensabile senza i tre termini; o piuttosto
esso è la mediazione stessa che li distingue e li riunisce ed è ciò che
si divide e si unisce in questa divisione. La sintesi separata
dall’opposizione sarebbe un immediato, uno dei membri della nuova
opposizione cosí costituita.

L’Assoluto, dunque, non è se stesso se non nella divisione di sé e nel
movimento di superarla, nell’identità dei termini dell’opposizione.
L’Assoluto è in tal modo Logos e Natura, ed è interamente nel Logos e
interamente nella Natura; esso appare a se medesimo in quest’opposizione
assoluta, in questa riflessione di sé in sé, e, in quanto è questa
mediazione, l’Assoluto è Spirito.

La divisione dell’Assoluto in Logos e Natura è il momento della
determinazione, della negazione, ovvero il momento dell’intelletto.
“L’attività del separare è la forza e il lavoro dell’intelletto, della
potenza piú mirabile e piú grande, o meglio della potenza
assoluta.”^[^193]^ L’intelletto non è semplicemente il nostro
intelletto, ma è l’intelletto delle cose, della natura, dell’Assoluto.
Il Tutto immediato non suscita, dice Hegel, alcuna meraviglia; ma che
l’analisi, che è la negazione stessa, conferisca un esserci separato a
ciò che esiste solo nella sua connessione al Tutto, ebbene questa è la
potenza assoluta. Tale divisione è negazione; infatti non è la
separazione di parti estrinseche le une alle altre, giacché se fossero
tali non vi sarebbe il Tutto: la divisione sarebbe già compiuta. Essa è
dunque il Tutto che nega se stesso come Tutto, che si pone in una
negazione di sé. Tale negazione è ciò che vien detto determinazione.
Nella natura e nell’esperienza le determinazioni appaiono nella
dispersione dello spazio e del tempo, sembrano estrinseche le une alle
altre; i loro rapporti paiono collegarle dall’esterno. Solo per la
riflessione esterna dell’Io conoscente esse si identificano, si
distinguono o si oppongono. Non cosí nel pensiero. “Da prima la
determinazione sembra essere tale soltanto perché si riferisce ad altro,
e il suo movimento sembra impostole da una violenza estranea; ma già in
quella semplicità del pensiero è implicito che la determinatezza ha in
se stessa il suo esser-altro e che è automovimento; infatti la
semplicità del pensiero è il pensiero automoventesi e
autodifferenziantesi, ed è la propria interiorità, il concetto puro.
Anche l’intelligibilità è, quindi, un divenire e, in quanto questo
divenire, è razionalità.”^[^194]^

L’Assoluto si determina e si nega come Logos e come Natura.
Quest’opposizione è assoluta. Ogni termine è insieme positivo e
negativo. Ciascuno è il Tutto che si oppone sé a sé. Ciascuno è il
contrario di sé e rappresenta dunque l’altro in sé, lo presenta nel
proprio elemento, nella propria determinatezza che in tal modo supera.
“È, in una unità, se stesso e il suo \[…\] opposto. Solo cosí esso è la
differenza come differenza interna o come differenza in se stessa, o è
come infinità. \[…\] Entrambe le differenze sussistono; \[…\] esse sono
in sé come opposti, vale a dire sono l’opposto di loro stesse, hanno in
loro il loro altro, e sono soltanto una unità.”^[^195]^ Una siffatta
opposizione non è l’opposizione empirica. Logos e Natura non sono due
specie di un genere che le contenga entrambe e sulla base del quale esse
si distinguano. Questa distinzione non sarebbe piú loro immanente,
esisterebbe solo per un terzo che le comparasse, esaminandole dal punto
di vista della loro eguaglianza e della loro ineguaglianza: “L’identità
o non-identità come eguaglianza e ineguaglianza è il riguardo di un
terzo, che cade fuori di loro.”^[^196]^ Se per esempio distinguo
l’ellisse e la parabola, per me esse sono eguali in quanto curve di
secondo grado, o sezioni di un cono, ed è ancora per me che sono
ineguali in quanto l’una è una curva chiusa, l’altra una curva aperta,
eccetera. Sono io a compararle, ed è in me che cadono insieme la loro
eguaglianza e la loro ineguaglianza. Se voglio cogliere insieme tale
ineguaglianza e tale eguaglianza, rifletto allora su di me, sono io a
portare insieme l’una e l’altra, sono quindi io che comparo me a me
stesso, io che mi oppongo e mi distinguo da me stesso. Il sé è cosí
l’autentica identità concreta che si identifica nella sua differenza e
si distingue nella sua identità. È il sé a riflettersi. Ma rispetto alle
curve considerate, questa riflessione è esterna, come lo è per le
differenze empiriche. La formula dell’identità A = A non è l’autentica
identità, giacché presuppone la differenza della forma e del contenuto.
Qui un contenuto A è posto nella sua eguaglianza con sé e, come ha
mostrato Fichte, è l’Io a sostenere questa posizione, come anche la
differenza del contenuto e della forma. Invece l’opposizione speculativa
non è per una riflessione esterna. È lo stesso sé che si oppone e si
distingue da sé, che si riflette. Non vi è alcun punto in comune tra
Logos e Natura; essi differiscono assolutamente, e perciò essi sono
identici, ognuno riflette l’altro, lo porta necessariamente dentro di
sé, poiché esso è solo in quanto ne è la negazione. Non vi è un terreno
comune, una base preesistente, che sostenga Natura *e* Logos. Questa
base sarebbe il sé universale, ma il sé è indivisibile, ed è interamente
nel Logos e interamente nella Natura. Quando dunque si pone il Logos da
una parte, si trova in lui la sua differenza come differenza da sé, la
sua ineguaglianza con sé; e ciò vale anche per la Natura. Ciascuno si
contraddice, riflette l’altro, il *proprio* altro, in lui stesso: ognuno
è piú che se stesso, è il divenire della sua unità, la negazione della
negazione, o l’affermazione del Tutto ricostituito come mediazione. È
questo mutuo riflesso ciò che Hegel chiama spirito. Non si deve dunque
dire Logos *e* Natura, ma il Logos *è* la Natura, la Natura *è* il
Logos. Il giudizio (Urteil) esprime la divisione originaria, è
l’identità relativa, la mediazione ancora immediata. Solo il
ragionamento, la mediazione, sviluppa il carattere dialettico di questo
*è*, mostrando insieme l’opposizione dei termini, la loro
contraddizione, e la loro identità. Solo il ragionamento fa apparire lo
spirito nel Logos e nella Natura.

È necessario insistere, in questa duplicazione opponente dell’Assoluto
(che esiste solo per tale raddoppiamento), sul significato ontologico
della negazione. Posizione e negazione si bilanciano e si identificano.
Ogni posizione speculativa è parimenti una negazione, ma ogni negazione
speculativa è anche una posizione. Ciò non accade con la negazione
empirica. Se nego l’ellisse, non determino la curva che ottengo mediante
questa negazione, e non determino nemmeno se si tratta di una curva. La
negazione di A lascia aperto il campo dei possibili. Ma se nego il
Logos, non posso che avere la Natura, poiché la Natura è per il Logos il
*suo* altro: “Che il negativo sia in se stesso anche positivo, dice
Hegel, risulta da questa determinazione, che l’opposto a un altro è il
*suo* altro.”^[^197]^ La negazione speculativa è dunque una negazione
che determina; ha valore creativo. Negandosi come Logos, l’Assoluto si
pone come Natura, si genera come contrario del Logos e viceversa. Quando
l’Assoluto si nega, si pone in positivo e negativo, in Essere e Nulla,
Essere ed Essenza, Logos e Natura, ma il positivo è tanto negativo
quanto il negativo è positivo. Si deve quindi cogliere la negazione
nella posizione, e la posizione nella negazione. La posizione sembra
godere di un privilegio in quanto è il sé indivisibile, ma la posizione
non è esattamente ciò che pretende di essere; essa giustifica questo
privilegio solo quando si riconosce come negazione e nega questa
negazione. La posizione assoluta è allora la negazione della negazione,
il movimento che porta a compimento la determinazione riflettendo il suo
altro in lei, cioè riflettendola in lei stessa nella positività assoluta
del sé come mediazione

L’Assoluto si presuppone nel Logos, si oppone a sé nella Natura, si pone
concretamente nello spirito, che è l’identità degli opposti e questo
spirito stesso diviene Logos, comprende se medesimo come tale che si
presuppone. Il Logos è l’altro della natura; è nella sua determinatezza
una negazione e quindi si riferisce a quell’altro e lo riflette in sé.
“Se non vi fossero che idee, non vi sarebbero idee.” In quella negazione
di sé come Natura, il Logos oltrepassa se medesimo, è piú che se stesso,
supera quella negazione che è la propria differenza da se stesso. Perciò
il Logos è il Tutto nella determinatezza del concetto o del senso, esso
si supera nella propria limitatezza; esso nega se stesso, coglie la
Natura in sé, traduce nella sua determinatezza la sua stessa opposizione
con la Natura; *la contraddizione è la traduzione logica di
quest’opposizione*. Il Logos si contraddice; esso è l’essere come
natura, ma, nella misura in cui è determinazione universale dell’essere,
è anche il niente di questa determinazione. La contraddizione
dell’Essenza è la contraddizione della natura posta come contraddizione,
quella cioè di essere insieme se stessa e il suo contrario, Natura e
Logos, essere e senso.

Tocchiamo forse qui il punto decisivo del pensiero hegeliano, quella
torsione compiuta dal pensiero per pensare concettualmente
l’impensabile, ciò che fa di Hegel contemporaneamente il piú grande
irrazionalista e il piú grande razionalista di sempre. Non possiamo
uscire dal Logos, il Logos esce da sé restando sé; essendo il sé
indivisibile, l’Assoluto, pensa il non pensiero, pensa il senso in
rapporto al non-senso, all’essere opaco della natura; riflette
quest’opacità nella sua contraddizione, solleva il pensiero, che sarebbe
solo pensiero, al di sopra di sé, obbligandolo a contraddirsi, e fa di
tale contraddizione il mezzo speculativo per riflettere l’Assoluto
stesso.

La Natura è infatti la negazione del Logos e questa negazione è
creatrice. La natura è il contrario del pensiero: è l’opacità degli
esistenti bruti. L’Assoluto non sarebbe tale se il Logos non si negasse,
se non si riflettesse in quel contrario di sé. Certo, anche la Natura è
ciò che riflette il suo altro; contiene dunque questo differire da sé,
indica il Logos, il senso; nel suo non-senso essa appare come senso
perduto; è “spirito nascosto, spirito per lo spirito che la
conosce”.^[^198]^ Nella natura c’è dunque quella contraddizione
irrisolta che pensa il Logos; essa è Natura e Logos nel contempo. Questo
è il motivo per cui vi sono scienze della natura e una filosofia della
natura. La Natura è cosí l’Idea assoluta. Essa è divina in questa
totalità, ma non appare tale a se stessa. Non è essa che si concepisce,
ma lo spirito; in quanto è concepita, si può dire che essa è il Logos,
che è il suo altro; ma in quanto non si concepisce, essa conserva quella
caratteristica opacità che ne fa l’anti-idea. È stato mosso il
rimprovero ad Hegel di aver parlato di una “impotenza della
natura”,^[^199]^ di aver mostrato la resistenza dell’esistente bruto al
Logos. Ci sembra al contrario che questo rimprovero metta in luce
l’originalità del suo pensiero. Hegel non costruisce il mondo con degli
pseudo-concetti accademici; egli prende sul serio “il dolore, la
pazienza e il travaglio del negativo.”^[^200]^ Il suo concetto non è il
concetto razionale nell’ordinario senso del termine, ma l’espansione del
pensiero, della ragione che si rivela capace di superarsi come solo
pensiero, come solo intelletto, e di continuare a pensare se stesso
nell’al di là del mero pensiero astratto. Attraverso lo spirito il Logos
pensa sé e il suo altro, ed è per questo che esso appare nel
ragionamento che concatena i momenti della triade, Logos, Natura,
Spirito, come la mediazione assoluta.

I Giudizi: il *Logos è Natura*, la *Natura è Logos*, esprimono assai
imperfettamente il pensiero speculativo. Non manifestano né
l’opposizione, né l’identità speculativa dei termini, né lo spirito che
li oppone e li riconcilia in sé. Quei giudizi sintetici *a priori* non
fondano la propria sintesi. D’altronde, lo spirito, il terzo termine, è
assunto da Hegel in due significati differenti. Lo spirito soggettivo e
lo spirito oggettivo, che si realizza come storia, sono essi stessi
finiti; lo spirito assoluto è al contrario l’Assoluto stesso, e sua
autentica espressione è la filosofia e, nella filosofia, il Logos come
vita speculativa. Al termine della *Enciclopedia*, Hegel esamina i
differenti modi di collegare quei tre momenti: ciascuno di essi, poiché
l’Assoluto è mediazione, deve potersi presentare come mediazione, ma i
tre sillogismi che ne derivano non si equivalgono.

Nel primo è la natura a fungere da termine medio. Lo spirito sorge dalle
profondità della natura, e il Logos appare in esso mediante la natura.
Il concetto ha qui “la forma estrinseca del trapasso”,^[^201]^ il
processo appare come un evento. La mediazione è rappresentata come
necessità immediata nell’elemento della natura. La libertà
dell’universale, che diviene per sé nello spirito, appare solo come un
prodotto nell’uno dei due estremi.

Questo aspetto immediato scompare nel secondo sillogismo che ha lo
spirito per termine medio. Questa mediazione è quella della riflessione
di uno dei momenti nell’altro, della natura nel Logos e del Logos nella
natura. È lo spirito, ma uno spirito *che resta finito*, a rischiarare
l’opacità degli esistenti naturali alla luce del senso. La riflessione
non si riconcilia con l’immediato. L’opposizione e l’identità dei
momenti non si ricongiungono completamente.

Per questo la mediazione autentica è quella del Logos – della ragione
che sa se stessa –; esso si scinde in spirito e natura e si conferma
nella conoscenza e nell’oggettività. Era il presupposto della natura e
diviene ora come filosofia la posizione che pone il proprio esser
presupposto e comprende se stesso e il proprio altro. Cosí questa vita
speculativa del Logos è la luce che illumina se medesima, e illumina la
natura e lo spirito finito; essa è insieme l’immediato e la riflessione.
L’esistenza del Logos si riflette nella natura e nello spirito.^[^202]^

L’Assoluto pensato come mediazione, come riflessione interna, mette da
parte tutti i falsi problemi dell’origine. Ciascuno dei momenti rinvia
all’altro. Nessuno può essere isolato. Ma è nell’esistenza del Logos che
quella riflessione dell’Assoluto pensa se stessa. Il Logos si dice come
sé e come contrario di sé. Esso si sa come se stesso nella propria
negazione, esso pensa “la potenza del negativo”,^[^203]^ ed è grazie a
questa che si divide e supera ciascuna determinazione. È questa potenza
della negazione nello speculativo che dobbiamo opporre all’uso e al
senso della negazione del pensiero empirico.

### <span id="anchor-9"></span>Capitolo quarto\
\
\
NEGAZIONE EMPIRICA\
E NEGAZIONE SPECULATIVA

Fino all’Essere esalta la strana

onnipotenza del Nulla.^[^204]^

Quella di Hegel è una filosofia della negazione e della negatività.
L’Assoluto è determinandosi, cioè limitandosi, negandosi. Il Logos è
l’Assoluto che si astrae da sé, si separa da sé come natura, e si pensa;
ma tale pensiero supera se stesso, è piú che se stesso, oltrepassa la
propria negazione ovvero il proprio limite, e mediante la contraddizione
diviene il pensiero stesso del proprio altro. Tale superamento interno è
la genuina affermazione dell’Assoluto, quella non piú immediata: la
negatività ovvero la negazione della negazione. La filosofia di Hegel è
quindi in un duplice senso una filosofia della negazione: da un lato
essa approfondisce il tema spinoziano, che “è di una importanza
infinita”:^[^205]^ la *determinazione è negazione*, cioè assume in ciò
che si offre come positivo la mancanza o l’insufficienza; d’altro lato
rivela, nel seno stesso di questa negazione, una ripresa della
negazione, una negazione della negazione, la quale solamente può
costituire l’autentica positività. Tale è il travaglio del negativo che
dapprima sembra dissoluzione e morte, ma che si rivela poi rivelatore
dell’“Assoluto come soggetto”.^[^206]^ Una simile espressione significa
che è solamente la mediazione, e non una qualsiasi base immediata, a
sostenere il tutto. Forse nel passo che ci accingiamo a citare è
condensato tutto il pensiero hegeliano. Esso manifesta l’immane potenza
del negativo (il nostro intelletto o quello dell’essere) che fa esistere
la determinazione e la mantiene nella sua separatezza, in una sorta di
morte poiché, nella sua limitatezza, essa si coglie come ciò che non è.
Si può preferire l’immediato o l’innocenza a quest’astrazione, ma
l’immediato si dissolve, senza capire passa dall’essere al nulla, è
mediazione ignara di sé. Il pensiero ingenuo crede al positivo
apparente, e si allontana dal negativo che è la risorsa suprema della
vita e del pensiero. Solo passando attraverso quell’astrazione che è la
negazione, infatti, l’immediato cessa di svanire nel nulla, per aver
lasciato la mediazione al di fuori di sé, e di esserne vittima
innocente. Esso si riconcilia con la mediazione, ed egualmente la
mediazione cessa d’essere una riflessione esterna per divenire essa
stessa immediata. Il brano di Hegel si applica tanto alla negatività
reale, quella che si manifesta nell’esistenza umana e nella vita, quanto
alla negatività logica, che fa del pensiero speculativo una vita
riflessiva assoluta. Siamo di fronte a un equivoco, si tratta della
medesima negatività? Non si può non porre la questione, e soprattutto si
tratta di sapere se Hegel ha piú o meno trasposto una negatività ontica
in una negatività ontologica, un’opposizione reale in una contraddizione
logica. La risposta, simile a quella che abbiamo dato per quanto
riguarda il rapporto che il Logos intrattiene con la Natura, non può che
evocare lo sforzo che compie il pensiero per superare se stesso, la
torsione logica della contraddizione che permette al Logos di
comprendere se stesso e il proprio altro. Ma se si volesse, facendo leva
sul testo della *Fenomenologia*, considerare la vita speculativa in
Hegel come una sovrastruttura, che piú o meno felicemente rispecchia il
conflitto umano e vitale, si dovrebbero richiamare alla memoria i corsi
jenesi di Hegel sulla *Logica* in cui assistiamo a una sorta di estasi
del pensiero, “ogni volta nell’immediato dell’idea, perduto in essa, e
perdendosi con essa, e senza legarsi con altre coscienze (ciò che si
sarebbe tentati di chiamare ‘altri momenti della coscienza’) se non per
interni legami delle idee alle quali esse appartengono”;^[^207]^ e si
dovrebbero egualmente ricordare la *Scienza della Logica*, e la
conclusione dell’*Enciclopedia* sul Logos. Senza dubbio il brano che ci
apprestiamo a citare ha una colorazione affettiva; il pensiero hegeliano
trascende la distinzione di puro umanismo, che verrà sviluppata dai suoi
discepoli infedeli, e vita speculativa assoluta. Crediamo, senza
ignorare l’altro aspetto e i testi hegeliani che potrebbero
giustificarlo, che Hegel abbia scelto la concezione speculativa, il Sé
dell’essere piuttosto che il Sé umano.

“Il circolo che riposa in sé chiuso e che tiene, come sostanza, i suoi
momenti, è la relazione immediata, che non suscita, quindi, meraviglia
alcuna. Ma che l’accidentale *ut sic*, separato dal proprio àmbito, che
ciò ch’è legato nonché reale solo nella sua connessione con altro,
guadagni una propria esistenza determinata e una sua distinta libertà,
tutto ciò è l’immane potenza del negativo; esso è l’energia del pensare,
del puro Io. La morte, se cosí vogliamo chiamare quella irrealtà, è la
piú terribile cosa; e tenere fermo il *mortuum*, questo è ciò a cui si
richiede la massima forza. La bellezza senza forza odia l’intelletto,
perché questo le attribuisce dei còmpiti ch’essa non è in grado di
assolvere. Ma non quella vita che inorridisce davanti alla morte, schiva
della distruzione; anzi quella che sopporta la morte e in essa si
mantiene, è la vita dello spirito. Esso guadagna la sua verità solo a
patto di ritrovare sé nell’assoluta devastazione. Esso è questa potenza,
ma non alla maniera stessa del positivo che non si dà cura del negativo:
come quando di alcunché noi diciamo che non è niente o che è falso, per
passare molto sbrigativamente a qualche cos’altro; anzi lo spirito è
questa forza solo perché sa guardare in faccia il negativo e soffermarsi
presso di lui. Questo soffermarsi è la magica forza che volge il
negativo nell’essere. – Essa è quel medesimo che sopra fu detto il
Soggetto, il quale, mentre nel proprio elemento dà esistenza alla
determinatezza, supera l’immediatezza astratta, e cioè, in genere, solo
essente, ed è quindi la verace sostanza, l’essere o l’immediatezza che
non ha la mediazione fuori di lei, ma è questa stessa.”^[^208]^

Questo brano oppone il pensiero speculativo, che accetta l’intelletto e,
passando attraverso di esso, lo supera (l’intelletto è cosí un divenire
e, in quanto divenire, è la razionalità) al pensiero ingenuo ed empirico
che crede nel privilegio del positivo e respinge il negativo “come se
fosse nulla”. Vi è certo anche la pseudo-innocenza dell’esteta che si
rifugia nell’immediato, ma tale ritorno a un’ingenuità che non può piú
essere tale dissolve se medesimo. Il pensiero empirico rifiuta di
scorgere la negazione nell’essere, tenta di escluderla, oppure, quando
questo non può riuscirle, la riduce a una soggettività “che è nulla”;
esso spiega il giudizio negativo con un atteggiamento della coscienza
umana di rimpianto o speranza, che è dialettico ma nel senso deteriore
del termine, che riguarda cioè solo il dialogo tra gli uomini, come un
modo di prevenirne gli errori possibili o rettificare quelli effettivi.
Una simile considerazione del negativo concernerebbe esclusivamente gli
uomini senza avere alcun valore ontico o ontologico. Solo il giudizio
affermativo sarebbe la forma della verità. “L’essere è, il non-essere
non è”. Quand’anche un filosofo intellettualista riconoscesse il valore
del pensiero negativo, vi vedrebbe solamente un valore del pensiero, un
suo mezzo per liberarsi e raggiungere l’essere con ua deviazione; tale
negatività però concernerebbe esclusivamente il pensiero e non l’essere.
“Se si è potuto dire che pensare è generalizzare, non si può dire con
tanta ragione e piú profondità che pensare è opporre. Ciò che
caratterizza il pensiero, è la facoltà di mettere in parallelo
l’affermazione e la negazione. L’essere, la cosa, è in un senso sempre
positivo, \[ma\] il pensiero si libera dell’essere dando un senso al
non-essere. Ciò che non è, è oggetto del pensiero allo stesso titolo di
ciò che è.”^[^209]^

L’originalità di Hegel consiste nel rifiutare tanto questa spiegazione
meramente umana della negazione, quale si trova ad esempio in Bergson,
quanto quel privilegio particolare accordato al pensiero, che
sosterrebbe nientemeno che: “L’essere, la cosa, è sempre in un senso
positivo”. Per il pensiero empirico è paradossale parlare di una
negazione nel cuore stesso dell’essere. Eppure le cose si *distinguono*
le une dalle altre, ed è da questa distinzione che si devono prendere le
mosse per comprendere la negazione nell’essere e nel pensiero, prima
ancora di studiare il significato del giudizio negativo nel pensiero
empirico e nel pensiero speculativo.

L’intuizione immediata del sensibile contiene già la negazione sotto
forma di divenire puro. Se ci atteniamo alla descrizione piú elementare
della certezza sensibile, constatiamo che il questo sensibile passa, il
giorno cessa di essere il giorno, e la notte gli succede; tale perpetuo
passaggio da un questo sensibile a un altro questo sensibile è uno
scomparire e un apparire; lo scomparire è incontestabilmente una
negazione. È vero che per constatarlo è necessario ammettere l’esistenza
di un essere che si ricordi e compari il passato al presente, in termini
di passato. “Per rappresentarsi che una cosa è scomparsa, non basta
accorgersi di un contrasto tra passato e presente, bisogna anche voltare
le spalle al presente, e pensare il contrasto del passato e del presente
esclusivamente in termini di passato, senza far intervenire il
presente.”^[^210]^ Si deve dire che c’era la notte, e poi che essa non
c’è piú. Bergson, in verità, pensa che per uno spirito che seguisse
puramente e semplicemente il filo dell’esperienza non vi sarebbe né il
vuoto, né il nulla, nemmeno relativo o parziale, né possibile negazione.
Ma aggiunge: “Dotiamo questo spirito di memoria e soprattutto del
desiderio di insistere sul passato. Conferiamogli la facoltà di
dissociare e distinguere. Esso non noterà piú solamente lo stato attuale
della realtà che passa: si rappresenterà il passaggio come un
cambiamento e, perciò, come un contrasto tra ciò che è stato e ciò che
è. E siccome non vi è differenza essenziale tra un passato che si
ricorda e un passato che si immagina, esso avrà istantaneamente ottenuto
di elevarsi alla rappresentazione del possibile in generale.”^[^211]^

L’essenziale è qui senza dubbio la rappresentazione “del passaggio come
un cambiamento”, e “la facoltà di dissociare e distinguere”. I due
elementi sono peraltro equivalenti. Sostituiamo all’essere puro di
Parmenide, o alla durata continua di Bergson, una molteplicità di enti,
o una successione di fasi, tali che l’una diviene per noi un passato
distinto dalla fase attuale: si potrà allora parlare di cambiamento, di
una notte che era e che non è piú. Lo scomparire, cioè, presuppone la
dissociazione e la distinzione. Ma Bergson colloca esclusivamente nel
nostro spirito questa facoltà di dissociare e distinguere? Non vi sono
per lui dei corpi viventi che si individuano piú o meno nella continuità
del reale, delle direzioni nell’evoluzione della vita che, da principio
confuse, accentuano poi la loro diversità, pur restando complementari
(ad esempio il torpore della pianta, l’istinto degli insetti,
l’intelligenza dei vertebrati)? Infine la materia, quale egli la
definisce, non si caratterizza per una non completamente realizzata
tendenza all’esteriorità delle parti, alla frammentazione, che il nostro
spirito spinge all’estremo? Ma se Bergson ci accorda che la
dissociazione e la distinzione sono anche nelle cose, nell’essere, nella
durata, e forse nel principio assoluto, è necessario che introduca la
negazione nell’universo e nello stesso Assoluto, poiché negazione e
distinzione si implicano l’un l’altra, come Hegel ha tentato di
mostrare.

Se il passaggio è anche un cambiamento, la coscienza piú ingenua conosce
allora la negazione nella sua forma immediata. Conosce il nulla
dell’essere e la permanenza dell’essere nel suo stesso annientamento;
conosce la mediazione immediata che è la mediazione temporale, la
speranza nel futuro e la nostalgia per il passato. Ma questa mediazione
nel sensibile non si dà a vedere, perché è immediata e perché
l’intelletto percipiente tenta di superarla: a quel divenire variamente
colorato sostituisce infatti determinazioni e cose determinate che
sostengono il cambiamento; il passaggio dalla pura certezza sensibile
alla percezione e all’intelletto è inevitabile. Esso ci conduce in un
universo dove vi sono corpi, cose, determinazioni, a un universo che
comporta una molteplicità di enti e determinazioni. La memoria è senza
dubbio indispensabile per trasporre l’immediato, ritrovare le
determinazioni, fare del conoscere un riconoscimento. Ma per Hegel
quella memoria che è interiorizzazione del mondo corrisponde
all’essenzializzazione dell’essere. L’essere diviene apparenza, si
riflette come noi lo riflettiamo. Bergson parla della comune genesi
dell’intelligenza e della materialità; Hegel dell’intelletto aveva detto
che non era il solo nostro intelletto, un potere soggettivo di
dissociare e distinguere, di riflettere le determinazioni, bensí anche
l’intelletto della natura. “È peraltro assai piú difficile rendere
fluidi i pensieri solidificati, che render fluida l’esistenza sensibile
\[…\] le determinazioni sensibili hanno a loro contenuto solo
l’immediatezza impotente o astratta, o l’essere *ut sic*.”^[^212]^ In
altri termini, se il cambiamento, la negazione, sono ovvie
nell’immediato sensibile, non si presentano però piú allo stesso modo
nelle determinazioni riflesse che conservano la loro fissità e la loro
indipendenza perché sostenute dall’intelletto, o perché,
soggettivamente, l’Io si pone in esse e le mantiene nella loro identità.
La riflessione dell’immediato in un universo in cui vi sono enti diversi
e rapporti tra essi, ci conduce direttamente alla mutua implicazione
della diversità e della negazione, e al rifiuto testardo del pensiero
empirico di riconoscere tale implicazione, mentre il pensiero
speculativo se ne impadronisce giustificando cosí l’identità, da lui
stesso posta tra riflessione dell’essere e riflessione del pensiero.

Prima di porre il problema in tutta la sua generalità, è interessante
rilevare come Bergson, che critica le idee di nulla e di negazione
ravvisando in esse soltanto un’illusione umana, ammetta esplicitamente
la negazione non solo nelle cose, nella vita, ma nello stesso principio
assoluto che egli pone alla fonte dell’evoluzione creatrice. Questo
principio infatti si inverte allorché si interrompe. Vi sono cosí due
movimenti, due ordini possibili, e due solamente poiché l’uno è
l’inverso dell’altro. Solo che Bergson parte dal primato della tesi.
L’uno dei due ordini, l’ordine creatore e vivente, è l’ordine positivo
in sé; l’altro, che risulta dall’interruzione del primo e che ne è
l’inverso, è l’ordine negativo in sé. La sola mediazione possibile si
mostra allora come uno sforzo in seno al secondo per ritrovare il primo.
Ma tale sforzo, tale negazione della negazione, che è la vita stessa, è
per Bergson una sintesi di molto inferiore alla tesi che, essa sola
realmente positiva, essa sola affermazione immediata, giustifica secondo
lui il primato del positivo sul negativo. E tuttavia vi è in Bergson il
negativo, giacché l’ordine inverso dell’ordine creatore si definisce
precisamente mediante quell’inversione o negazione. Bergson stesso lo
dice esplicitamente: “Tutto quanto appare positivo al fisico ed allo
studioso di geometria, diverrebbe, da questa nuova prospettiva,
interruzione od inversione della vera positività, che andrebbe invece
definita in termini psicologici. Se si pone mente all’ordine mirabile
della matematica, al perfetto accordo dei suoi oggetti, alla logicità
interna dei numeri e delle figure, alla certezza che ci essa offre di
giunge sempre alle medesime conclusioni, comunque diversi e complessi
siano i nostri ragionamenti sullo stesso oggetto, certamente si esiterà
a vedere in proprietà tanto positive un mero *sistema di negazioni*,
l’*assenza* invece della presenza di una vera realtà.”^[^213]^

Se rifiuta al giudizio negativo un significato ontologico, Bergson
dunque non misconosce la negazione, il negativo nel reale; egli ammette
che un ordine, l’ordine dell’intelletto, sia una determinazione che è
negazione, e che basta allora sopprimere, negare il movimento creatore
per trovare nella sua stessa assenza una determinazione effettivamente
negativa. Si spinge ancor oltre allorché riconosce che tale
determinazione si presenta come positiva e si rivela negativa. Bergson
intraprende quel rovesciamento del positivo in negativo che è il
passaggio al pensiero speculativo, giacché il pensiero empirico non
conosce che la positività: ammette che vi sia una diversità di cose, una
molteplicità di determinazioni, ma si rifiuta di scoprire la negazione
in quest’esistenza della diversità. Hegel esprime il modo di vedere del
pensiero empirico dicendo: “Il differente sussiste come un diverso
reciprocamente indifferente, perché è indifferente, perché è identico
con sé, perché l’identità costituisce il suo campo ed elemento”.^[^214]^
“Poiché ora in questo modo non son differenti in loro stessi, la
*differenza* è loro *estrinseca*”.^[^215]^ Tuttavia l’esperienza rivela
talora che questa differenza estrinseca si manifesta in una delle cose
come privazione, come assenza, grazie alla quale appare una negazione di
questa negazione ovvero una negatività. Nella filosofia di Bergson, che
è una filosofia della vita, si manifestano anche quella negazione e
quella negatività; l’istinto è privo d’intelligenza, esso potrebbe
risolvere problemi che non pone, ma soprattutto l’intelligenza è priva
d’istinto, o d’intuizione, e tenta di superare tale deficienza. Infine,
il desiderio è privazione. Hegel ci mostra, nella *Fenomenologia*, il
vivente in presenza dell’altro di cui è privo, “l’essenza del desiderio
è un altro rispetto all’autocoscienza.”^[^216]^ Ma essa cerca anche la
certezza di sé nell’annientamento di quest’altro, o nel godimento;
eppure l’altro ritorna sempre finché dura la vita, e il desiderio è una
contraddizione vissuta e permanente: “Quella brama che ti fece
gigante”.^[^217]^

Gli esempi che abbiamo appena portato sono ancora troppo particolari;
importano soprattutto in una filosofia della vita o della coscienza, in
cui una determinazione è effettivamente sentita come una negazione, un
vuoto determinato in quanto vuoto di qualche cosa. Ma come estendere
questa concezione della determinazione come negazione a tutto ciò che si
offre immediatamente come positivo? La considerazione del negativo, poi
della negatività, non è forse un modo di considerare le cose a rovescio
anziché riguardarle dal lato diritto, come si presentano al pensiero
empirico, nella sola positività? “Ma quell’intelligenza passiva che si
mette meccanicamente al passo con l’esperienza, che non è in anticipo né
in ritardo sul corso del reale, non avrebbe alcuna volontà di negare.
Essa non potrebbe ricevere un’impronta di negazione, poiché ancora una
volta ciò che esiste può venir avvertito, ma l’inesistenza
dell’inesistente non può venire avvertita.”^[^218]^ Essa affermerebbe
ancora, dice Bergson, benché in modo implicito; ma, di nuovo, se si
danno due termini, ciò è perché nella natura non v’è solamente l’essere
o la durata continua, ma una molteplicità di enti, di determinazioni piú
o meno distinte.

Il problema della distinzione delle cose, cioè della diversità, è il
problema stesso dell’altro: “Ogni cosa è ciò che è, e non è ciò che non
è”.^[^219]^ Con ciò viene espresso in essa un aspetto negativo che non
può scomparire. “Intorno ad ogni forma vi è dunque una molteplicità di
essere e una infinita quantità di non essere.”^[^220]^ Platone nel
*Sofista* ha tentato di risolvere questo problema in modo da rendere
possibile la predicazione, l’armoniosa commistione dei generi e degli
enti, senza cadere in una inestricabile confusione: egli ha sostituito
l’‘altro’ al ‘contrario’ dell’essere, per evitare, ammettendo la
negazione, di cadere nel rapporto di contrarietà e in quello di
contraddizione: “Quando dunque si dirà che negazione significa
contrarietà, noi non concederemo questo, ma invece ammetteremo che
qualche cosa di altro indicano le particelle negative, come * *(non)
e ** (non), preposte ai nomi che le seguono, o piuttosto poste
davanti alle cose alle quali sono applicati i nomi pronunciati dopo la
negazione.”^[^221]^ Non-A significa tutto ciò che non è A. Platone cerca
tra gli enti i rapporti e i non-rapporti che sono suscettibili di
definire un discorso vero. Il dialettico è per questi rapporti ciò che
il musico è per i suoni: “Ebbene? Non è lo stesso per l’accordo dei
suoni acuti e dei suoni gravi? Non è il musicista colui che possiede
l’arte di riconoscere quali si accordano e quali no?”^[^222]^
Riconoscendo l’alterità, Platone spera di scoprire la misura eterna che
permette ai differenti generi di partecipare gli uni degli altri, in un
ordine vero; a suo modo egli, in quei mutui rapporti,esclude la
contraddizione. La dialettica hegeliana al contrario spingerà
quest’alterità fino alla contraddizione. La negazione appartiene alle
cose e alle determinazioni distinte, in quanto sono distinte; ciò però
significa che la loro apparente positività si rivela essere una
negatività reale. Tale negatività condenserà l’opposizione in negazione,
sarà la molla della dialettica del reale come della dialettica logica.
Trattando della differenza esistente tra l’Io e l’oggetto, scrive Hegel
nella prefazione della *Fenomenologia*: “L’ineguaglianza che nella
coscienza ha luogo tra l’Io e la sostanza che ne è oggetto, è la loro
differenza, il *negativo* in generale. Il negativo può venir riguardato
come la manchevolezza di entrambi; ma è la loro anima o ciò che li muove
entrambi; ragion per cui alcuni antichi ebbero a concepire il vuoto come
motore, concependo sí il motore come il negativo, ma questo non ancora
come il sé.”^[^223]^ In questo passo viene bene alla luce il significato
di questo pensiero negativo. L’alterità platonica permette una
dialettica immobile, che non ha ancora il sé come motore; la dialettica
hegeliana invece approfondisce l’alterità in opposizione e l’opposizione
in contraddizione. Perciò essa non è solamente la sinfonia dell’essere,
l’essere nella sua misura e nella sua armonia, ma anche il movimento
creatore della sinfonia, la sua genesi assoluta, la posizione
dell’essere come Sé. Tra la dialettica platonica e la dialettica
hegeliana vi è la medesima differenza che tra l’audizione e la creazione
di una sinfonia. L’una è l’essere contemplato nel suo accordo e
consonanza, l’altro è il procedere dell’essere che pone se stesso e si
comprende ponendosi, identificandosi a sé nella propria interna
contraddizione. Questo movimento esprime la trasformazione della
diversità in opposizione e dell’opposizione in contraddizione.

La diversità, le cose come distinte le une dalle altre, positive le une
come le altre: ecco cosa constata il pensiero empirico. È già necessario
un atto di riflessione per scoprire che una cosa che differisce da
un’altra, e da tutte le altre, è per ciò stesso una cosa che contiene
una negazione. Se il pensiero empirico conosce la differenza cosí come
pure l’identità, non conosce però ancora la differenza interna o
essenziale, non piú dell’identità concreta. Per esso la differenza
diventa allora la diversità indifferente delle cose; essa è “la
differenza immediata \[…\] nella quale ciascun distinto per sé è ciò che
è, ed è indifferente al suo riferimento ad altro, il quale riferimento è
perciò ad esso estraneo.”^[^224]^ Come nel prisma la luce si scompone,
cosí l’essere si mostra frantumato in una molteplicità di frammenti; la
differenza che è la differenza dell’identità si disperde in una
molteplicità di termini esteriori gli uni agli altri. La differenza
diventa reale. La Logica conosce tale dispersione come il Logos della
diversità, una diversità che la natura realizza con sovrabbondanza.

Si fa ciò che disperde

In conseguenze il suo principio

*In stelle la sua unità*^*[^225]*^

Questa diversità è l’unità della identità e della differenza; la
differenza è presa nell’identità che ne diviene la base. Ogni cosa è ciò
che è, ed è però una cosa determinata. Ma la coscienza empirica prende
quest’unità come immediata: “La differenza, cosí quale unità di sé e
dell’identità, è differenza determinata in se stessa. Non è un passare
in altro, non è riferimento a un altro fuori di lei; ha il suo altro,
l’identità, in lei stessa; cosí come l’identità, in quanto è entrata
nella determinazione della differenza, non vi si è perduta come nel suo
altro, ma vi si conserva, è la riflessione in sé della differenza e il
suo momento.”^[^226]^

Gli enti esistono quindi, ognuno per sé, ognuno identico a sé e
differente, ma differente dagli altri esistenti. I momenti cadono “non
già nella medesima cosa, ma in cose diverse; la contraddizione che è
nell’essenza oggettiva in generale, si distribuisce in due oggetti. La
cosa è certo in sé e per sé, eguale a se stessa; ma quest’unità con se
stessa viene disturbata da altre cose; cosí è conservata l’unità della
cosa, e in pari tempo l’esser-altro fuori di essa nonché fuori della
coscienza.”^[^227]^ Tutto lo sforzo di Hegel sarà volto a ricondurre
tale diversità indifferente all’opposizione e alla contraddizione. Non è
perciò accettabile quella critica troppo spesso formulata contro il
pensiero hegeliano di trascurare le sfumature qualitative per
sprofondare arbitrariamente nell’opposizione: di tradurre
arbitrariamente l’alterità in contraddizione. “Si coglie qui nel vivo la
peculiarità e forse il vizio profondo del pensiero di Hegel: di non
volere conoscere se non la differenza di positivo e negativo, e di
misconoscere le differenze di qualità. Comparandole, non dirà che esse
sono semplicemente altre le une rispetto alle altre, si limiterà a
trovarle contraddittorie perché non identiche.”^[^228]^ Hegel riconosce
perfettamente la dispersione nello spazio e nel tempo, e la sua logica
comporta il momento della diversità indifferente, ma solo come momento.
L’opposizione è inevitabile poiché non vi è solo una molteplicità di
cose, di modi finiti, o di monadi, ma ciascuna è anzi in rapporto con le
altre, o piuttosto con tutte le altre, dimodoché la sua distinzione è la
distinzione da *tutto il resto*. La distinzione completa di una cosa e
la ricollega a tutto l’Universo, riduce le differenze alla differenza
essenziale e intrinseca: la differenza di una cosa o di una
determinazione e del suo *altro*. Questa dualità è la dualità
speculativa, il *doppio* fondamentale. La intravvediamo, ancora
vagamente, nella dissoluzione delle cose finite. “Nella natura delle
cose non c’è alcuna cosa singola della quale non ve ne sia un’altra piú
potente e piú forte. Ma, data una qualsiasi, ce n’è un’altra piú potente
e piú forte da cui quella data può essere distrutta.”^[^229]^ È sempre
quella dualità che percepiamo nelle opposizioni empiriche, sempre
incomplete poiché la natura è l’elemento dell’esteriorità, nel quale
l’Idea assoluta ha guadagnato la sua piena libertà, essendosi sottratta
al “rapporto della certezza di se stessa”.^[^230]^ Non si tratta dunque
di rifiutare le varie sfumature e le concrete ineguaglianze degli
esistenti. La scienza della natura *osserva* questi esistenti, li
classifica e li collega gli uni agli altri, ma la sua osservazione non
può mai cogliere *il passaggio stesso*, la mediazione. L’osservazione
trasforma in essere statico ciò che si genera e si fa, ciò che comprende
se stesso. Essa mostra in superficie la genesi autentica che nella
relazione all’altro vede sorgere la relazione a sé, nella differenza
l’identità. Il pensiero empirico non conosce che l’esteriorità o
l’interiorità separate. Senza superare se stesso non può scoprire che
“sotto un unico e medesimo riguardo l’oggetto è \[…\] il contrario di se
stesso: è per sé in quanto è per altro, ed è per altro in quanto è per
sé”.^[^231]^

La diversità si riduce all’opposizione nella misura in cui si riduce
alla dualità, nella quale ogni termine si lega essenzialmente al *suo*
altro, e la differenza diviene la *loro* differenza. Abbiamo veduto
Bergson ritrovare spontaneamente qualche aspetto di questo principio
speculativo, allorché poneva una dualità nell’origine creatrice; allora
l’altro del principio creatore è il *suo* altro, ne è quindi la
negazione. Ma non è vero per lui il reciproco, perciò la sua filosofia è
tanto un monismo quanto un dualismo senza conciliazione pensabile.
L’esperienza ci fornisce degli esempi, e come delle immagini,
dell’opposizione speculativa, del positivo e del negativo, e sappiamo
bene dopo il saggio di Kant sulle grandezze negative che come il
negativo è positivo cosí il positivo è negativo, ma l’opposizione reale
è sempre imperfetta, poiché è incompleta (il padre e il figlio sono
anche altro oltre che padre e figlio, l’alto e il basso sono dei luoghi
anche altrimenti determinati): essa tralascia una parte dell’esperienza.
Ma il Logos pensa questa incompletezza stessa, comprende la diversità
come diversità, la colloca al suo posto e la vede necessariamente
concentrarsi in una successione di opposizioni e contraddizioni, poiché
solo *una cosa in sé* è genesi assoluta di sé, posizione della propria
identità nella differenza da sé.

Il passaggio dalla diversità all’opposizione può darsi a vedere in due
modi. Da una parte la diversità si riflette nel soggetto conoscente, che
diviene la base e il terreno dell’opposizione; dall’altra parte la
diversità quantitativa esteriore si concentra nella differenza
intrinseca, il *discernibile* di Leibniz, e questa differenza intrinseca
diviene l’opposizione stessa della cosa, la sua contraddizione interna.
La diversità è tale solo per un soggetto esterno alle diverse cose. “A
cagione della indifferenza dei distinti rispetto alla loro differenza,
questa cade fuori di essi, in un terzo, in un *comparativo*. Questa
differenza estrinseca, come identità dei differiti, è eguaglianza; come
non identità, è disuguaglianza.”^[^232]^ L’identità si traspone
nell’eguaglianza di cose diverse, la differenza nella disuguaglianza, ma
la misura cade al di fuori di esse, è il sé conoscente che diviene
misura in una riflessione alienata da se stessa. “Che qualcosa sia
eguale o no a un altro qualcosa, ciò non riguarda né l’uno né l’altro di
essi; ciascuno è riferito soltanto a sé; è in sé e per sé stesso quello
che è; l’identità o non-identità come eguaglianza e ineguaglianza è il
riguardo di un terzo, che cade fuori di loro.”^[^233]^ Lasciando
sussistere le cose nella loro positività inalterata, il pensiero prende
su di sé il movimento della comparazione: “Nella riflessione fatta
aliena a se stessa si mostrano dunque l’eguaglianza e la diseguaglianza
come appunto irrelative l’una all’altra, ed essa (la riflessione) le
separa, in quanto le riferisce ad uno stesso, col mezzo degli in quanto,
dei lati e dei riguardi. I diversi, che son quell’uno stesso cui vengono
riferite cosí l’eguaglianza come l’ineguaglianza, son dunque da un lato
eguali fra loro, dall’altro invece son disuguali, ed in quanto sono
eguali, in tanto non son disuguali. L’eguaglianza si riferisce soltanto
a sé, e l’ineguaglianza è anch’essa soltanto ineguaglianza.”^[^234]^ Ma
in questo caso la differenza estrinseca si toglie, poiché l’eguaglianza
è tale solo in rapporto all’ineguaglianza e viceversa. Il punto di vista
dell’eguaglianza non incontra mai il punto di vista dell’ineguaglianza,
e ciascuno di questi punti di vista non significa piú nulla per sé solo.
Solo in quanto ineguali le cose possono essere eguali e solo in quanto
eguali possono essere ineguali. Il pensiero si tende e distende nella
similitudine e nella dissomiglianza; esso sopporta la propria
opposizione. Perciò la contraddizione, che si vuol rifiutare alle cose,
ripiega nella sola attività soggettiva che le compara. “Con ciò l’unità
dell’eguaglianza e ineguaglianza vien rimossa dalla cosa, e quella che
sarebbe la sua propria riflessione e la riflessione dell’eguaglianza e
dell’ineguaglianza vien tenuta ferma come riflessione estrinseca alla
cosa. Questa è però quella, che in una sola e medesima attività
distingue i due lati dell’eguaglianza e dell’ineguaglianza, e che
pertanto in un’unica attività li contiene ambedue, e fa apparire e
riflette l’uno di essi nell’altro. – Invece la solita tenerezza per le
cose, che bada solo a ciò che esse non si contraddicano, dimentica qui
come sempre che con ciò la contraddizione non vien già sciolta, ma
soltanto respinta in generale altrove, cioè nella riflessione soggettiva
o esterna, e che questa contien di fatto come tolti e riferiti l’uno
all’altro in una medesima unità quei momenti, che mediante cotesto
allontanamento o trasposizione vengono enunciati come un semplice esser
posto.”^[^235]^ Ma questa riflessione estrinseca non riflette se stessa;
è al di là delle cose comparate, è soggettiva. Il pensiero empirico non
emerge dal contenuto differenziato; esso non lo pone, benché lo dica
positivo. I rapporti che stabilisce nel suo comparare sono tautologici o
eterologici. Allorché si eleva alla spiegazione delle cose, e avverte la
propria contraddizione, o la riduce mediante artifici linguistici
(parlando delle cose non parla che di sé, e dunque si ripete senza
avanzare) oppure dissolve quei rapporti e finisce nello scetticismo. In
quest’ultimo caso la contraddizione resta formale e soggettiva. Nel
capitolo della *Fenomenologia* sull’intelletto Hegel ha insistito sul
formalismo della spiegazione, quel gioco del pensiero con se stesso che
rischia di perdere ogni serietà (il nulla della soggettività). La
contraddizione cessa d’essere formale e soggettiva quando è *la
contraddizione delle cose stesse*; il contenuto allora non è piú
acquisito come un dato estraneo, viene posto. Il sé della riflessione e
il sé del contenuto allora si identificano. Il pensiero non è piú un
gioco sul contenuto o attorno ad esso, gioco sul quale incombe sempre lo
scetticismo: è il pensiero della *Cosa*. La spiegazione coincide con la
realtà stessa, ne è lo sviluppo. Ma per giungere a ciò il pensiero deve
superare l’empirismo, come pure il formalismo che ne è il complemento;
deve assumere il contenuto come momento della forma, e la forma come la
forma essenziale del contenuto; cioè deve riconoscere nelle cose
quell’attività di comparazione che era semplice riflessione estrinseca.
Quest’attività soggettiva, che in un unico atto rifletteva l’eguaglianza
nella diseguaglianza, deve essere compresa come l’attività stessa del
reale. Allora la riflessione cessa di essere soggettiva e diviene
riflessione del contenuto. La riflessione estrinseca deve scorgere la
propria contraddizione nel contenuto stesso.

Essa giunge a ciò esaminando il passaggio dalla diversità
all’opposizione, non piú solo soggettivamente, ma anche oggettivamente.
Soggettivamente la riflessione dell’eguaglianza nell’ineguaglianza e
viceversa, è l’opposizione di sé a sé, ma questa opposizione è anche
immediatamente l’opposizione nella cosa, poiché quest’ultima è eguale
nella sua ineguaglianza, ineguale nella sua eguaglianza. Le cose si
riflettono le une nelle altre, e tale riflessione è la loro opposizione.
“L’eguaglianza è una identità solo di quelle cose che non sono le
medesime, che non sono identiche tra loro, – e la disuguaglianza è la
*relazione* delle cose disuguali. Entrambe perciò non sono scisse in
diversi lati ed aspetti, indifferenti tra loro; ma *l’una è un apparire
nell’altra*. La diversità è perciò la differenza della riflessione, o
differenza in sé stessa, differenza determinata.”^[^236]^ La riflessione
soggettiva e la riflessione oggettiva si confondono allora, poiché la
differenza è divenuta la differenza interna ovvero la differenza
dell’essenza. Essa appare come l’opposizione del positivo e del
negativo.

Ciascuna cosa differisce da tutte le altre, ma tale differenza non è
solo quantitativa o estrinseca. “La filosofia, al contrario, non
considera la determinazione inessenziale, ma la considera in quanto è
essenziale. Elemento e contenuto della filosofia non è l’astratto o il
non effettuale, ma l’effettuale, l’autoponentesi, ciò che vive in sé,
l’essere determinato che è nel proprio concetto.”^[^237]^ La differenza
inessenziale è la differenza meramente quantitativa, la superficie
dell’essere, quella che non permette di distinguere la cosa per la sua
*assolutezza*, per ciò che la fa essere ciò che è. Una cosa è per sé,
riflessa in sé, nella misura in cui è discernibile da *tutte le altre*,
secondo il principio che Leibniz ha evidenziato, come principio degli
indiscernibili. Ma una siffatta assolutezza non è piú il risultato di
una comparazione estrinseca, bensí appartiene necessariamente alla cosa,
ne costituisce l’essere. Leibniz ha insistito sulla necessità di
superare l’esteriorità della cosa per raggiungere la sua unicità. “Che
tutte le cose sian diverse fra loro è una proposizione molto superflua,
perché nel plurale di cose sta immediatamente la pluralità e l’affatto
indeterminata diversità. – Ma la proposizione: Non si danno due cose che
sian fra loro perfettamente uguali, esprime di piú, esprime cioè la
diversità determinata.”^[^238]^ Se alle cose conviene l’identità,
conviene loro anche l’ineguaglianza o la differenza intrinseca, poiché
devono in loro stesse distinguersi ovvero differire da tutte le altre.
Tale differenza in loro stesse è la differenza dell’essenza, poiché è la
differenza posta nell’identità della cosa; essa è ciò che la pone in
opposizione a *tutto il resto*. “Si ha cosí la determinazione che
entrambi i momenti, l’eguaglianza e la ineguaglianza, son diversi in uno
stesso, ossia che la differenza divaricata^[^239]^ è insieme un’unica e
medesima relazione. Con ciò essa è passata ad essere
opposizione.”^[^240]^ Senza dubbio Leibniz, che ha enunciato il
principio degli indiscernibili, non si è elevato fino a questa
conseguenza. Pur ponendo delle monadi la cui spontaneità è la forma
assoluta, le ha limitate in sé, dall’esterno, in un’armonia
prestabilita. Ma questa rappresentazione è inadeguata rispetto alla
autoposizione che egli aveva accordato alle sue monadi. Il principio che
attribuisce una differenza intrinseca e qualitativa, una determinazione
precisa ad ogni cosa, è anche quello che dissolve la cosa nella
mediazione universale, la risolve nel fondamento. Esso lo oppone con ciò
a tutto il resto. “Proprio mediante il suo carattere assoluto e mediante
la sua opposizione, la cosa è in relazione verso altre, ed è
essenzialmente soltanto questa relazione; ma la relazione è la negazione
dell’indipendenza della cosa; essa va a fondo per via della sua
proprietà essenziale.”^[^241]^ Ogni cosa distinta dunque si oppone, e si
oppone a tutto il resto nella misura in cui è effettivamente distinta.
L’opposizione è il risultato nelle cose della distinzione assoluta,
quale essa era nella riflessione soggettiva dell’unità dell’eguaglianza
e dell’ineguaglianza del sé misurante. È il sé universale che, nella sua
determinazione, si oppone a se stesso, è se stesso e il suo altro,
l’universale e il particolare. Se Leibniz non avesse limitato
dall’esterno la riflessione delle monadi, se non avesse alienato
l’autoposizione assoluta in un Dio esterno alle monadi stesse, egli
avrebbe visto quel principio di distinzione attuarsi nell’opposizione, e
l’opposizione porre il proprio fondamento. “Nell’opposizione la
riflessione determinata, la differenza è compiuta. L’opposizione è
l’unità dell’identità e della diversità; i suoi momenti son diversi in
una sola identità; cosí sono opposti.”^[^242]^ L’opposizione che pone
uno di fronte all’altro un termine e il *suo* altro, che disgiunge il
momento dell’eguaglianza da quello dell’ineguaglianza, ciascuno posto
mediante l’altro, il positivo e il negativo, deve però far apparire la
piena solidarietà di questi termini che conservano una parvenza
d’indipendenza: “La differenza in sé è la differenza essenziale, il
positivo e il negativo; il positivo è la relazione identica a sé stessa
in modo che non è il negativo, e questo è il differente per sé, in modo
che non è il positivo. Poiché ciascuno dei due in tanto è per sé in
quanto non è l’altro, ciascuno appare nell’altro, ed è solo in quanto è
l’altro. La differenza dell’essenza è perciò la contrapposizione,
secondo la quale il differente non ha di fronte *un* altro in generale,
ma il *suo *altro: cioè ciascuno ha la sua propria determinazione solo
nella sua relazione con l’altro, è riflesso in sé solo in quanto è
riflesso nell’altro, e parimente l’altro: ciascuno cosí è il suo altro
dell’altro.”^[^243]^ A questo punto il pensiero empirico, che vedeva
solo degli esistenti positivi, si rovescia completamente. Ogni cosa si
oppone a tutte le altre, ma quest’opposizione si concretizza in quella
dell’uno e dell’altro; l’uno, il positivo, è ciò che è solo perché
esclude il suo altro, il negativo, e tuttavia sussiste solo mediante
questo; l’altro, il negativo, esclude il positivo, e egualmente sussiste
solo mediante questo. Ma il positivo appare come la riflessione
dell’opposizione nell’eguaglianza, mentre il negativo appare come la sua
riflessione nell’ineguaglianza. Ciascun termine si mostra in se stesso
il contrario di sé. Il positivo è negativo in sé, “è la contraddizione
in sé”, il negativo è positivo, proprio come il positivo, ma in lui si
riflette l’opposizione come opposizione. Il negativo rappresenta dunque
l’opposizione che in quanto tale “riposa su se stessa”, è la differenza
assoluta che “nega la sua relazione ad altro”; in quanto opposizione è
esclusivo dell’identità, e, di conseguenza, di se stesso, giacché si
definisce, in quanto rapporto a sé, come quell’identità stessa che esso
esclude.^[^244]^

Il positivo si conosce come opposizione solamente nel negativo; è dal
negativo che bisogna muovere per comprendere il positivo. Ogni
determinazione è negazione, e come tale, contrariamente a quanto fa il
pensiero empirico, bisogna coglierla; ma la negazione è qui la
differenza posta di sé da sé, è la contraddizione dell’esistente
determinato che non è identico a sé, ma anzi differisce da sé. Proprio
questa differenza di sé da sé è il motore nascosto di tutte le
opposizioni reali, quelle che in misura maggiore o minore sono in grado
di prefigurare l’opposizione ontologica. Le relazioni esterne di una
cosa al *suo* altro sono parimenti delle relazioni di sé con sé, con la
propria alienazione (cosí il servo differisce dal padrone e si pone come
padrone), senza che vi sia alcuna interiorità separata. È nella sua
relazione con l’esterno che il Sé si pone: solamente nel per-altro è per
sé. La dialettica del reale sviluppa dunque la diversità in opposizione,
l’opposizione in contraddizione, poiché ciascuno dei termini, il
positivo o il negativo, è il contrario di sé; e la contraddizione si
risolve nel fondamento. Le cose determinate crollano ponendo il loro
fondamento. L’Assoluto è, poiché il finito determinato non è; ma tale
“non è” è essenziale: esclusivamente attraverso questa negazione
l’Assoluto si pone. La contraddizione è già nella rappresentazione
empirica senza che questa ne prenda coscienza come tale; “il
rappresentare ha bensí dappertutto per suo contenuto la contraddizione,
ma non perviene alla coscienza di essa; resta riflessione estrinseca,
che passa dall’eguaglianza all’ineguaglianza, o dalla relazione negativa
all’esser riflessi in sé dei diversi. Esso tiene queste due
determinazioni estrinsecamente contrapposte fra loro ed ha in vista
soltanto quelle, non già il passare, che è l’essenziale e che contien la
contraddizione. \[…\] La ragione pensante poi acuisce, per cosí dire,
l’ottusa differenza del diverso, la semplice molteplicità della
rappresentazione fino a farne la differenza essenziale, l’opposizione.
Solo quando sono stati spinti all’estremo della contraddizione, i
molteplici diventano vivi ed attivi e viventi l’uno di fronte all’altro,
e nella contraddizione acquistano la negatività, che è la pulsazione
immanente del muoversi e della vitalità. \[…\] Prendendo piú in
particolare la differenza della realtà, di diversità essa diventa
opposizione e quindi contraddizione, e la somma di tutte le realtà
diventa in generale l’assoluta contraddizione in se stessa \[l’Assoluto
si contraddice^[^245]^\]. L’abituale *Horror* che dinanzi alla
contraddizione prova il pensiero rappresentativo, non speculativo,
cotesto orrore, simile a quello della natura per il *vacuum*, rigetta
questa conseguenza; perché quel pensiero si ferma alla considerazione
unilaterale della risoluzione della contraddizione nel nulla, e non
conosce il lato positivo della contraddizione, secondo cui essa è
attività assoluta e diventa assoluto fondamento o ragion
d’essere.”^[^246]^ Il pensiero ontologico si dispiega proprio mediante
questa contraddizione di sé con sé; esso coglie le determinazioni
dell’Assoluto, ovvero le categorie, come dei momenti negativi, come
delle differenze dell’Assoluto, ma l’Assoluto è se stesso solamente in
tale negatività ovvero nella negazione della negazione. Esso pone se
stesso, e questa posizione di sé nell’opposizione, costituisce la
Mediazione infinita.

Abbiamo visto come la negazione, il negativo in generale, fosse per il
pensiero speculativo il tratto caratteristico delle determinazioni. Ma
che ne è della negazione del giudizio, che cosa è il giudizio negativo
per il pensiero empirico e per il pensiero speculativo? Come si traduce
nel giudizio quella differenza che è la negazione stessa? Il pensiero
empirico non vuole conoscere se non la positività delle cose; non le
coglie nelle loro determinazioni come delle differenze dell’identità. È
dunque evidente che il pensiero empirico riconosce il solo giudizio
affermativo quale espressione di verità. Esclusivamente tale giudizio è
in grado di ricevere il contenuto empirico. Di una cosa dice ciò che la
costituisce, ne manifesta i predicati. Invece, per il pensiero empirico,
il giudizio negativo non dice nulla, non pone alcun contenuto
determinato. Se si analizza da questo punto di vista la negazione, come
ha fatto per esempio Bergson nel IV Capitolo dell’*Evoluzione
creatrice*, si ritroverà l’atteggiamento del pensiero dogmatico che
allontana la riflessione dell’essere per respingerla nella soggettività:
“Non si vede, dice Bergson, che, se l’affermazione è un atto
dell’intelligenza pura, entra nella negazione un elemento
extra-intellettuale, e che proprio all’intrusione di un elemento
estraneo la negazione deve il suo carattere specifico.”^[^247]^ Già Kant
aveva notato come “dal punto di vista della nostra conoscenza in
generale… le proposizioni negative hanno per loro specifica funzione
semplicemente quella di impedire l’errore. La negazione è un
atteggiamento dello spirito di fronte a un’affermazione eventuale… è un
giudizio su un giudizio possibile. Non è direttamente un giudizio sul
reale.”^[^248]^ Una simile prospettiva sulla negazione si riferisce al
postulato empirico per cui il reale è dato, è contenuto estrinseco; e
tuttavia il reale è per Bergson, come per Hegel, creazione. Come sarebbe
possibile la creazione se la negazione non fosse inerente a tutto il
processo, se come materia ancora mancante non resistesse allo slancio
creatore, di cui essa sarebbe insieme la determinazione e
l’insufficienza? Ma Bergson non ha pensato la creazione come senso, non
ha tentato come Hegel una logica che sia il movimento generatore
dell’essere: questa logica l’avrebbe condotto a ritrovare il peso e la
serietà della negazione, anziché ravvisarvi una critica umana, legata a
condizioni umane, che troppo sovente degenera in una vana dialettica, in
una sofisticheria che Hegel ha non di rado denunciato.

Il pensiero empirico non può conferire un significato positivo alla
negazione del giudizio, poiché il suo assunto gli nega il diritto di
dare un significato negativo al giudizio affermativo. Essendo il reale
sempre positivo, il giudizio negativo non è in grado di dire alcunché
sul reale, e dunque è riflessione soggettiva. Dire che il tavolo non è
bianco, non è dire ciò che è, ma solamente mettere in guardia contro ciò
che si potrebbe credere sia, o rimpiangere ciò che ha potuto o potrebbe
essere. Il giudizio negativo implica uno scostamento rispetto al reale,
un’evasione verso il possibile o l’ipotetico. Con esso inizia la
pedagogia, la discussione utile nell’ambiente sociale umano, che
degenera però prestissimo in chiacchiera errante e inconsistente, la
quale non sa piú dove si trova, e ha perso il contatto con la cosa
stessa. L’atteggiamento empirico guida questa critica del giudizio
negativo. Per conferire un altro senso al giudizio negativo, sarebbe
necessario pensare la negazione già nell’essere. “La negazione, dice
Bergson, non è mai piú che la metà di un atto intellettuale, in cui si
lascia l’altra metà indeterminata. Questa tavola non è bianca: con ciò
io intendo che voi dovete sostituire al vostro giudizio, la tavola è
bianca, un altro giudizio, e l’avvertimento sottolinea la necessità di
una sostituzione.”^[^249]^ Ma tale sostituzione non è contenuta nel
giudizio negativo che rinvia soltanto a nuove esperienze. Dire che
questa forma non è conica, è lasciare aperto l’indefinitezza delle
forme; sarebbe necessario, affinché la negazione avesse un senso, che il
non-A di A fosse esattamente il suo altro; ciò che implicherebbe che A
fosse la negazione di quest’altro, il suo contrario. Ma allora la
posizione di A sarebbe già una negazione, e conterrebbe ed escluderebbe
al contempo il suo altro. Ritorniamo cosí alla nostra precedente analisi
della negazione nell’essere.

L’empirico non presenta questa negazione allo stato puro come il
pensiero speculativo; questo è il motivo per cui l’empirico misconosce
la portata della negazione. “In vano dunque si attribuirebbe alla
negazione un potere di creare idee *sui generis*, simmetriche a quelle
che crea l’affermazione e dirette in senso contrario. Nessuna idea
sortirà da essa, poiché non ha altro contenuto che quello del giudizio
affermativo che essa nega.”^[^250]^ Bergson può dunque concludere:
“Restituite alla conoscenza il suo carattere esclusivamente scientifico
o filosofico, supponete in altri termini che la realtà venga a
istoriarsi da sé su uno spirito che si preoccupa solo delle cose e non
si interessa delle persone: si affermerà allora che tale o tale cosa è,
e mai affermerà che una cosa non è.”^[^251]^ Perché tuttavia questa
ostinazione a mettere sullo stesso piano il giudizio affermativo, forma
della verità, e il giudizio negativo, che semplicemente denuncia
l’errore possibile? Bergson ce ne fornisce la ragione con tanta
profondità che questa ragione si rivolge contro di lui, manifestando la
particolarità del giudizio empirico, la sua ambiguità, e senza dubbio la
negazione che si dissimula in esso. “Perché dunque ci si ostina a
mettere l’affermazione e la negazione sullo stesso piano, a dotarle di
eguale oggettività? Perché ci si affatica tanto a riconoscere ciò che la
negazione ha di soggettivo, d’artificialmente mutilo, di relativo allo
spirito umano e, soprattutto, alla vita sociale? La ragione senza dubbio
sta nel fatto che negazione e affermazione si esprimono, entrambe,
mediante proposizioni, e che ogni proposizione essendo fatta di parole
che simbolizzano concetti, è cosa relativa alla vita sociale e
all’intelligenza umana. Che io dica: il suolo è umido, o il suolo non è
umido, in entrambi i casi suolo e umido sono concetti piú o meno
artificialmente creati dallo spirito dell’uomo, vale a dire estratti
mediante la sua libera iniziativa dalla continuità
dell’esperienza.”^[^252]^ Ma vi sono anche, in Bergson, distinzioni non
artificiali. Ogni giudizio presuppone che la continuità dell’esperienza
possa essere solo se permette queste distinzioni. Il giudizio empirico
affermativo è dunque eterologico, sintetico come direbbe Kant; dice che
*A è B*; per lui, la tautologia è vuoto formalismo, l’esperienza
apprende qualcosa, il contenuto si arricchisce, permette di andare da A
a B senza ripetersi e senza contraddirsi; ma il legame di A con B può
essere può essere in effetti artificiale, umano, contingente; di
conseguenza esiste l’errore, sorge il giudizio negativo, e si oppone al
giudizio positivo: “A non è B”. Quest’opposizione obbliga il pensiero
empirico a ritornare all’esperienza, poiché sarebbe contraddittorio dire
che A è B e insieme che non lo è; questa contraddizione è il segno
dell’errore, del falso assoluto. Proprio per questo Leibniz definisce il
falso e il vero, passando per la deviazione costituita dal falso per
definire il vero. Egli non dice *Verum index sui et falsi*, ma che il
vero è l’opposto o il contraddittorio del falso. “I nostri ragionamenti
sono fondati su due grandi princìpi, quello della contraddizione in
virtú del quale noi giudichiamo falso quello che ne segue, e vero ciò
che è opposto o contraddittorio al falso”^[^253]^. La contraddizione
dunque si distrugge da sé, e ci riconduce al giudizio empirico
affermativo, al giudizio eterologico; ma non è forse quest’ultimo esso
stesso contraddittorio? Dire “A è B”, o è non dire nulla dal punto di
vista dell’essere, che dovrebbe essere identico a se stesso, e tale che
i suoi predicati siano in lui contenuti, o è dire che A è non-A, che è
altro da sé, che differisce da sé. Il giudizio sintetico d’esperienza si
scompone in un giudizio analitico che non apprende nulla e in un
giudizio autocontraddittorio. Ma il pensiero empirico fugge tale
dilemma.

Pertanto, il giudizio negativo assume il suo significato speculativo;
nega la predicazione sintetica, rinvia alla riflessione tautologica dei
termini. A non è B, ciò significa A è A e B è B; la tautologia astratta
riappare nella riflessione, ma questa tautologia si oppone
all’eterologia dell’esperienza. Nell’analisi dedicata al giudizio
affermativo, Hegel mostra la contraddizione di questa forma in lei
stessa. Essa dice che il *singolare è universale*. Questo corpo è
pesante, cioè questo corpo singolo non possiede semplicemente una
proprietà comune a tutti i corpi in un campo gravitazionale, ma anzi è
determinato dalle condizioni universali della natura, le leggi *a
priori* che rendono possibile un campo gravitazionale. Ora, questo corpo
è questo corpo in quanto è per sé un esistente singolo. Il giudizio
affermativo diviene dunque il giudizio negativo: Il *singolare non è
l’universale*; ma questo giudizio significa le due tautologie: *il
singolare è il singolare, l’universale è l’universale*. Solo perché qui
si tratta di momenti speculativi, di momenti del concetto, solo per tale
motivo queste tautologie sono l’identità piena e concreta, e ciascuno
dei momenti è se stesso. Il singolare è se stesso solo essendo il
non-singolare, vale a dire l’universale, e l’universale solo essendo il
non-universale, cioè il singolare. Ciascuno è se stesso e il proprio
altro, ciascuno diviene il suo altro; con ciò è ricostituito il giudizio
affermativo: il *singolare è l’universale*, perché però ogni termine,
riflettendosi in lui stesso, si supera nella negazione di sé;
l’eterologia dell’esperienza è divenuta tautologia trasformandosi in
unità degli opposti, cogliendo la differenza come differenza di sé; il
suo sviluppo è sí sintetico come lo sviluppo del pensiero empirico, ma è
parimenti analitico, è l’unità del sé nell’altro, la tautologia che non
è piú identità formale. Il pensiero empirico, attraverso il giudizio
negativo, nega solo se stesso, nega l’oggettività dei suoi nessi,
conduce alla soggettività empirica dell’esperienza quale è stata esposta
da Hume. Vi sono bensí dei nessi, ma sono privi di significato,
soggettivi, contingenti, e sempre suscettibili di essere negati; tale
negazione del pensiero empirico si riflette però solo nella vuota
tautologia: A è A, B è B. Questo pensiero che riceve il contenuto non lo
può generare, non può pensare la mediazione, che è genesi dell’essere
come sé. *Osserva*, ma non comprende il *passaggio*; indica solamente in
quest’oscillazione tra il giudizio affermativo e il giudizio negativo
ciò che il pensiero speculativo esige, la conciliazione del nesso
empirico, ricco di contenuto ma senza riflessione (giudizio
affermativo), e della tautologia che è bensí riflessione, ma senza
contenuto (giudizio negativo). Il giudizio speculativo si presenta tale,
che “la natura del giudizio o proposizione in generale (natura che
implica in sé la differenza di soggetto e predicato) viene distrutta
dalla proposizione speculativa; cosí la proposizione identica in cui
trapassa la prima contiene il contraccolpo a quel comportamento. Un tale
conflitto della forma di una proposizione in genere e dell’unità del
concetto che distrugge quella forma, è simile a ciò che nel ritmo ha
luogo tra il metro ed l’accento; il ritmo risulta dalla librantesi
medietà e unificazione del metro e dell’accento. Similmente anche nella
proposizione filosofica l’identità di soggetto e predicato non deve
annientare la loro differenza espressa nella forma della loro
proposizione, anzi la loro unità deve risultare come armonia. La forma
della proposizione è il riapparire del senso determinato, cioè l’accento
che ne distingue il contenuto; che pertanto il predicato esprima la
sostanza, e che il soggetto si immerga pur esso nell’universale, ecco
l’unità in cui quell’accento si smorza.”^[^254]^ L’Assoluto è soggetto,
identico a se stesso, o concetto; ma esso è il sé dell’essere che si
pone nelle sue determinazioni e si identifica a sé nella propria
negazione. *Il Logos è natura*. Per scoprire le categorie come dei
momenti dell’Assoluto, di quella genesi assoluta che è l’Assoluto
stesso, dovremo ora considerare la struttura della proposizione
speculativa e i suoi rapporti con la proposizione empirica.

<span id="anchor-10"></span>TERZA PARTE\
\
LE CATEGORIE DELL’ASSOLUTO
----------------------------------------

### <span id="anchor-11"></span>Capitolo primo\
\
\
PROPOSIZIONE EMPIRICA\
E PROPOSIZIONE SPECULATIVA

Hegel non può mantenere la distinzione kantiana tra pensare e conoscere.
Non c’è un pensiero vuoto; ogni pensiero di sé è nel contempo pensiero
dell’essere, proprio come ogni pensiero dell’essere è un pensiero di sé.
Il pensiero non può sfuggire l’essere, nemmeno volendolo. Il pensiero
del nulla è anche un pensiero dell’essere: il pensiero ritrova l’essere
nel nulla, poiché ritrova se stesso in ogni essere che pensa. Non ha
bisogno di un apporto esterno che, quale contenuto, si aggiunga alla
forma. Questa distinzione vale solo fin tanto che ci si attiene al piano
del fenomeno, vale a dire dell’apparire dell’essere, della sua divisione
per la coscienza. La coscienza come tale esprime questa divisione che è
ontologica; essa corrisponde alla scissione, se è vero che “dividersi ed
apparire sono lo stesso”.

Kant non ha saputo superare il momento della coscienza come tale. La sua
filosofia è una Fenomenologia. Non è stato in grado di superare la
divisione di intuizione e concetto, di particolare e universale. Nella
sua corrispondenza con Beck tema della discussione è la possibilità di
cominciare la critica con la deduzione trascendentale, anziché con
l’estetica. Ma non si tratta solamente di una questione di metodo.
Centrale, nella filosofia critica, è proprio questa opposizione
dell’intuizione e del concetto. La filosofia kantiana è essenzialmente
una filosofia del giudizio. “Pensare è giudicare”, ma il giudizio non è
una connessione piú o meno arbitraria di rappresentazioni; al contrario,
esso presenta la divisione fondamentale di ciò che è originariamente
uno. È al livello del giudizio (Urteil) che l’intuizione particolare e
la determinazione concettuale si distinguono. Kant ha creduto di poter
trovare nella logica formale di Aristotele la forma vuota che esprime la
struttura dell’operazione del giudizio. Facendo astrazione da qualsiasi
contenuto del giudizio, resta la quantità, la qualità, la relazione, la
modalità dei giudizi. Questa tavola non è tuttavia ancora la tavola
delle categorie: offre solo il filo conduttore che permette di
scoprirle, giacché la categoria esprime non l’unità analitica, ma
l’unità sintetica del diverso; in forza del suo orientamento oggettivo,
è già conoscenza.

Nella Logica, che è il discorso dell’essere, Hegel rovescia la
prospettiva kantiana. Le forme del giudizio, come quelle del concetto e
del ragionamento, non sono forme vuote. Il pensiero è sempre insieme
intuitivo e discorsivo. Tali forme sono dunque per loro stesse
significanti; dicono tanto l’essere quanto il pensiero; dicono il
contenuto della forma assoluta che, in quanto assoluta, è ogni
contenuto. Sarà allora comprendendo il giudizio come tale, cioè non i
casi particolari di giudizio – la rosa è rossa o l’uomo è mortale – che
il pensiero si rifletterà tanto come pensiero di sé quanto come pensiero
dell’essere: “essendo il pensare l’universale in sé, e quindi un sapere
che ha in lui immediatamente l’essere e, nell’essere, ogni realtà, tali
leggi sono concetti assoluti, e, inseparatamente, le essenze e della
forma e delle cose.”^[^255]^

Quando Hegel, dopo aver trattato dell’essere immediato e dell’essenza,
nella sua Logica si occupa del concetto e del giudizio, inverte l’ordine
kantiano che va dalle forme alle categorie, quindi allo schematismo.
Proprio nella forma del pensiero egli troverà il senso come senso.
L’universale non è l’elemento astratto del pensiero in seno al quale il
sensibile si determina concettualmente, bensí l’unità originariamente
sintetica, l’identità originaria ancora non sviluppata, ma ciò significa
l’identità dell’essere e del pensiero. Hegel insiste sulla distinzione
di questa unità originaria e dell’Io astratto. Nella filosofia kantiana,
Hegel scorge tale unità originaria nell’immaginazione, intesa “non come
medio introdotto tra un soggetto assolutamente esistente ed un mondo
assolutamente esistente, bensí come ciò che è primo ed originario, dal
quale procedono separandosi tanto l’io soggettivo quanto il mondo
oggettivo solo in vista di un fenomeno e di un prodotto necessariamente
bipartiti \[…\] Questa immaginazione in quanto originaria identità
bilaterale^[^256]^, che da un lato diviene soggetto in generale, ma
dall’altro oggetto, ed è originariamente l’uno e l’altro, nient’altro è
che la ragione stessa, la cui idea è stata precedentemente determinata,
ma la ragione soltanto in quanto si manifesta nella sfera della
coscienza empirica.”^[^257]^

Tale manifestazione della ragione nella sfera empirica è precisamente il
giudizio che dice la divisione originaria. Allo stesso modo in cui il
concetto in generale, come concetto del concetto, come l’universale del
pensiero e dell’essere, esprime l’unità originaria, il giudizio esprime
la divisione o la determinazione, che si presenta sotto aspetti diversi:
come divisione dell’intuizione (il questo sensibile) e della
determinazione concettuale, del sostrato e delle proprietà,
dell’esistente e della categoria in quanto predicato universale. Perciò
è necessario cercare il senso della forma del giudizio senza precisare
dall’inizio cosa siano il soggetto e il predicato. Bisogna abbandonarsi
al movimento intrinseco del pensiero. Il giudizio è la posizione dei
momenti del concetto. Si deve fare una storia dialettica, non già una
storia empirica del giudizio. Nella *Logica* Hegel tratta dell giudizio
senza ridurlo a formule simboliche che sarebbero un’astrazione del
contenuto empirico, ma nemmeno prendendo in considerazione tale
contenuto empirico (i casi concreti del giudizio). L’assenza di questo
contenuto, di quest’altro, è l’anima motrice della dialettica, giacché
la forma contiene in negativo tale contenuto; si muove per superare e
togliere la propria insufficienza. Essa è tuttavia la forma immanente a
ogni contenuto. Il suo senso è il movimento del pensiero in generale che
contemporaneamente è il movimento dell’essere. Non si tratta dunque di
statiche leggi formali – una logica ridotta a storia naturale, a
un’osservazione dei meccanismi del pensiero che cancella il senso – ma
dello sviluppo autonomo della forma assoluta del pensiero che è sempre
piú che forma, poiché porta in sé il contenuto come *suo* altro, e
poiché la scissione che appare proprio nel giudizio fa dell’identità
astratta anche un’identità concreta, l’identità dei termini opposti – e
fa dunque di questa analisi originaria anche una sintesi.

Il giudizio è il luogo ambiguo in cui la verità appare, ma in cui essa
ancora non si fonda. Ambiguo perché è tanto giudizio di cose quanto
giudizio di una coscienza. La coscienza empirica supera se stessa nel
giudicare, nell’esprimere delle proposizioni e nel sostenerle. Ma il suo
giudizio pretende di valere al contempo come giudizio oggettivo,
universale, e come operazione psicologica. La coscienza che giudica,
dice l’essere, l’essenza delle cose, ma sa anche che comincia a
riflettersi; e le determinazioni che essa attribuisce alle cose le
paiono ambivalenti: sono proprietà delle cose e strumenti intellettuali
della loro apprensione. Sono l’essere stesso e rappresentazioni
dell’essere. Se il giudizio è ambiguo, in quanto sembra situarsi al
cuore di una coscienza empirica di cui è l’evento intellettuale, è
ambiguo anche sotto un altro riguardo: esprime l’identità relativa dei
momenti del concetto: singolare, particolare, universale. Queste due
ambiguità (soggettività-oggettività, singolare-universale) si confondono
nella questione critica: “Come sono possibili i giudizi sintetici *a
priori*? Questo problema non esprime se non l’idea che, nel giudizio
sintetico, soggetto e predicato, l’uno particolare, l’altro universale,
il primo nella forma dell’essere, il secondo nella forma del pensare –
che questo eterogeneo è nello stesso tempo *a priori*, cioè
assolutamente identico.”^[^258]^ Dire delle cose ciò che esse sono, è
giudicare; e anche quando si tratta di predicati empirici come “l’aria è
pesante”, esse sono in relazione a predicati universali, a ciò che
condiziona tutta la natura. Il giudizio dice immediatamente la logicità
dell’essere. Ma è accaduto a Kant, dice Hegel, ciò che quello stesso
aveva rimproverato a Hume. Non avendo percepito la portata della propria
domanda, egli si è arrestato al significato soggettivo ed estrinseco del
problema, come se la risposta non si potesse trovare che nell’identità
relativa, ambigua, di una coscienza di sé e di una esperienza la cui
fonte resti sempre nell’ombra.

La coscienza empirica è il luogo della manifestazione del giudizio, del
fenomeno della scissione e dell’identità relativa. Il pensiero e
l’essere originariamente identici si spezzano. Il giudizio sembra
giudizio di una coscienza. Si può dire ancora, secondo l’altro aspetto,
quello delle determinazioni, che l’universale si manifesta nel singolare
e nel particolare. Esso *appare* immediatamente in essi. Questo corpo è
pesante: il singolare si esprime nell’universalità concettuale, e
l’universale si determina; in questo determinarsi, si nega e si supera.
Non è l’universale astratto (in senso psicologico), inerte, che viene
giustapposto dall’esterno a un opaco esistente misteriosamente dato: è
il movimento della propria determinazione; la storia dialettica del
giudizio consiste nella sostituzione di questa genesi del senso con
un’osservazione che irrigidisce e non coglie il passaggio stesso. Kant
*trova* le forme del giudizio; ma non si tratta di costruirle
artificialmente, dal di fuori, per collegare ciò che vien cosí trovato.
La necessità di queste forme è la loro interna dialettica: “Ma questa
unità dell’universalità e dell’attività non è per questa ragione
osservativa; e ciò perché quell’unità è essenzialmente il movimento
interno dell’organico e può venire intesa solo come concetto; ma
l’osservare cerca i momenti nella forma dell’essere e del
restare.”^[^259]^ Ora, la scoperta delle categorie, delle specie della
pura categoria, è la scoperta della differenza in seno all’unità
originaria dell’autocoscienza: “Ché se perfino la differenza comincia
entro il puro Io, entro l’intelletto puro, allora è già concesso che
cosí l’immediatezza viene abbandonata: vengono cioè abbandonati
l’asseverare e il trovare e si inizia il processo concettivo. Ma in
effetto è da considerare come un insulto alla scienza, che in un modo
qualunque si voglia ancora una volta trar fuori la molteplicità delle
categorie (per esempio dai giudizi), quasi si trattasse di un
ritrovamento, – e che si vogliano far passare per buone le categorie
cosí trovate; dove mai l’intelletto potrebbe ancora additare una
necessità, se ciò non gli è possibile in lui stesso che è la necessità
pura?”^[^260]^

Il giudizio è la differenza che si manifesta e l’identità presupposta,
non è fondamento a se stesso. Esso dice insieme l’unità e l’opposizione
dei termini, ma in modo immediato, ed è quest’immediatezza a costituirne
l’ambiguità. Non appare ancora come mediazione, non pone l’unità
originaria come ciò che permane nella dualità dei termini. Non pone
l’Assoluto del pensiero e dell’essere come mediazione, ciò che solo il
ragionamento può fare (Hegel dice il sillogismo, ricordando Aristotele,
poiché il ragionamento dialettico, introducendo l’opposizione dei
termini per comprendere la mediazione, si sostituisce in lui al
sillogismo aristotelico la cui portata ontologica era simile, ma che
fissava l’essere anziché generarlo). Il giudizio è dunque la dimora
precaria dell’intelletto che oscilla tra il soggettivo e l’oggettivo,
l’empirico e il trascendentale, il giudizio della percezione e il
giudizio d’esperienza. Esso fissa le determinazioni senza pensare
autenticamente il loro movimento. La verità è di casa nel giudizio, ma
il solo giudizio non la può fondare. Si direbbe che in esso la sorda
attività del pensiero si mostra come se questo nascesse già armato dalla
mente di Zeus. Quest’immediatezza del giudizio appare nella copula non
sviluppata, insieme come essere e come relazione di pensiero (i due
aspetti complementari dell’ambiguità: soggettività-oggettività,
universale-particolare). Kant ha però risposto alla domanda: “come sono
possibili giudizi sintetici *a priori?* Essi sono possibili mediante
l’originaria identità assoluta dell’eterogeneo; da questa identità, in
quanto incondizionato, l’identità stessa si separa solo per il fatto che
soggetto e predicato, particolare ed universale si manifestano divisi
nella forma del giudizio. Il razionale o, come si esprime Kant, l’a
priori di questo giudizio, l’identità assoluta, non si presenta come
termine medio nel giudizio, bensí nel sillogismo; nel giudizio essa è
soltanto la copula “è”, un non-cosciente, e il giudizio stesso è solo la
manifestazione predominante della differenza. Il razionale è qui per il
conoscere altrettanto immerso nel contrasto quanto per la coscienza in
generale l’identità è immersa nell’intuizione. La copula non è un
pensato, un conosciuto, ma esprime precisamente il non-esser-conosciuto
del razionale; ciò che si manifesta ed è nella coscienza è soltanto il
prodotto, sotto l’aspetto dei termini del contrasto, soggetto e
predicato, e solo essi sono posti nella forma del giudizio, non il loro
esser-uno come oggetto del pensare”:^[^261]^ questo non è ancora il tema
del giudizio. Hegel dice ancora nella *Logica*: “Nel giudizio soggettivo
si vuol vedere in doppia maniera un unico e medesimo oggetto, una volta
nella sua realtà individuale, l’altra volta nella sua identità
essenziale ossia nel suo concetto: l’individuo innalzato nella sua
universalità o, ch’è lo stesso, l’universale individualizzato nella sua
realtà. Il giudizio è in questo modo verità, essendo l’accordo del
concetto con la realtà. Ma sulle prime il giudizio non è di tal fatta,
perché sulle prime è immediato, non avendovi ancora avuto luogo alcuna
riflessione né movimento delle determinazioni.”^[^262]^ In questa
funzione di mediazione che appare tra l’universale e il reale, il
giudizio non è solo operazione del pensiero, è anche operazione delle
cose stesse, che emergono dall’universale e in esso scompaiono, che lo
determinano e gli permettono di essere il proprio risultato. Tanto in
ciò che si chiama realtà quanto nella coscienza, il giudizio è
effettivamente l’*apparire* della verità.

Nella *Logica* Hegel segue lo sviluppo del giudizio, dal giudizio
qualitativo che esprime la relazione immediata dell’universale e del
particolare – questa rosa è rossa – fino al giudizio modale che alla
fine esplicita il significato della copula. Il giudizio assertorio è la
constatazione pura e semplice che, in quanto tale, si rivela essere
soltanto problematica. Ciò che è reale è possibile, ciò che è possibile
è reale, tale è la contingenza; ma nel giudizio apodittico l’esistenza e
la necessità si congiungono e la coscienza empirica supera se stessa,
come si confondono essenza e esistenza. La copula si manifesta nella sua
funzione tanto esistenziale quanto di relazione necessaria; cosí il
giudizio è trasceso, e il ragionamento fa apparire la mediazione stessa
come oggetto. *La mediazione è oggetto e l’oggetto è solo mediazione*.
Già trattando il giudizio dell’essere determinato, Hegel mostra il
significato del giudizio negativo. Se il singolare appare immediatamente
come ciò che è universale nella minima apprensione sensibile, questa
relazione si rivela subito contraddittoria nel giudizio negativo e
conduce al rifiuto di ogni predicato nel giudizio infinito che manifesta
l’assoluta incompatibilità dei termini: “Lo spirito è un osso – il Logos
è natura.”^[^263]^ È il giudizio negativo a far emergere questa
opposizione e a trasformare il giudizio immediato prima nel giudizio
riflessivo, poi in giudizio necessario, i due momenti che costituiscono
l’antitesi nella dialettica del giudizio. Il giudizio riflessivo è il
giudizio secondo la quantità, il singolare, il particolare e
l’universale. Esso collega mediante un rapporto che è misura, ma già il
giudizio particolare è negativo, poiché esclude nel porre; dice infatti
che alcuni uomini sono saggi, ma ne esclude altri. Infine il giudizio
necessario, categorico, ipotetico, disgiuntivo, conduce alla divisione
del genere, dell’universale, in “o… o…”, alla totalità che si esprime
integralmente nella duplicazione opponente dell’uno e del *suo* altro.
Hegel riprende in proprio la riflessione kantiana sulle forme del
giudizio, ma ne mette in rilievo il senso insieme soggettivo ed
oggettivo; egli studia la forma come senso. Abbiamo già notato che Hegel
inizia con le categorie oggettive per ascendere poi verso quelle forme
che ne sono la verità, il senso, e non viceversa. La causalità, l’azione
reciproca, sono piú immediate del giudizio ipotetico o del giudizio
disgiuntivo. Questi dicono invece il senso dialettico delle relazioni,
la comprensione o la concepibilità dell’essere che concepisce se stessa.
Proprio l’inverso del “filo conduttore kantiano”. Hegel ha inteso
seguire lo sviluppo dialettico del giudizio fino all’emergere della
mediazione che era immediatamente presente nella copula. La verità della
verità immediata è il movimento della verità o la mediazione; l’oggetto
che è lí semplicemente, fissato dall’osservazione empirica, non è
sostrato ma esso stesso mediazione. La stessa mediazione che appare nel
pensiero come ragionamento appare nell’oggetto come suo movimento
dialettico o suo divenire. Aristotele aveva tentato di riprodurre nel
sillogismo la struttura immobile dell’essere, e aveva già detto che il
termine medio era la ragione; Hegel riprende il tentativo di Aristotele,
ma la mediazione si anima, abita e genera i termini; la genesi assoluta
si sostituisce alla contemplazione immobile. Ciò che vien detto
sostanza, verità assoluta, è certamente tanto la quiete trasparente
quanto il delirio bacchico. Questa stessa dualità è costitutiva della
dialettica; per questo movimento, la quiete è l’altro, come il movimento
è l’altro della quiete; ma essi sono identici, e la loro identità
compresa è l’idea assoluta: “Qui vediamo noi la coscienza pura posta in
duplice modo; posta, cioè, la prima volta come l’inquieto *va e vieni*
che percorre tutti i suoi momenti nei quali le aleggia quell’esser-altro
che si toglie nell’atto stesso dell’attingerlo; posta, la seconda volta,
piuttosto come l’unità quieta e certa della sua verità. Per questa unità
quel movimento è l’altro, mentre per tale movimento l’altro è quella
quieta unità; e coscienza e oggetto si alternano in queste reciproche
determinazioni. La coscienza è dunque a se stessa una volta un cercare
che va e viene, mentre suo oggetto è il puro in-sé; l’altra volta la
coscienza è la categoria semplice, mentre oggetto è il movimento delle
differenze.”^[^264]^

Il giudizio – che si esprime nelle proposizioni – è il giudizio empirico
o il giudizio speculativo. Come si distinguono proposizione empirica e
proposizione speculativa quanto alla struttura? E cioè: come si
rapportano l’uno all’altra sostrato e mediazione? La prefazione della
*Fenomenologia*, le ultime pagine della *Scienza della logica*,
l’introduzione alla Logica dell’*Enciclopedia* ci descrivono i caratteri
specifici della proposizione speculativa di contro alla proposizione
empirica. E tuttavia è la prefazione della *Fenomenologia* l’esposizione
piú significativa e piú plastica.

Cosa è lo speculativo, il sapere assoluto, e in che modo si distingue
dal sapere empirico? La *Fenomenologia* è solo un’introduzione a quel
sapere. Essa adotta il punto di vista della coscienza, che distingue la
sua certezza soggettiva dalla verità, per la quale cioè la verità
promana da una fonte estranea. Il punto di vista della coscienza è
quello dell’esperienza. Esso riposa sulla distinzione formale di
soggettivo e oggettivo. La coscienza scopre progressivamente
nell’esperienza il contenuto stesso dello spirito, ma lo scopre come
l’in-sé distinto dal per-sé. Tutto ciò che l’esperienza presenta, come
dall’esterno, alla coscienza immediata, lo ritroverà la filosofia, ma
privo di quella distinzione formale di soggettivo e oggettivo, di per-sé
e in-sé, di certezza e verità. Il pensiero speculativo non costruisce
l’Assoluto, in opposizione all’esperienza: esso prova solamente la
logicità dell’essere, effettua ciò che oggi si chiamerebbe una
*riduzione*. Toglie l’ipoteca di una sorgente estranea del sapere, di un
oggetto distinto dal pensiero, al di là di esso; toglie anche l’ipoteca
di un soggetto umano empirico che conosce secondo le proprie opinioni
particolari e un proprio punto di vista. Si solleva a un pensiero che è
insieme pensiero soggettivo e pensiero della cosa stessa. Tale pensiero
non si contrappone piú all’essere, ma lo vive come senso; riduce
l’essere al senso universale, e in questo senso universale vede
precisamente costituirsi ogni essere come determinazione del pensiero;
illumina ogni particolarità nell’universalità di quel senso che è
pensiero assoluto, che è, meglio ancora, l’Assoluto stesso come Logos.
Il punto di vista dell’esperienza è il punto di vista dell’osservazione
che riceve e immobilizza; il sapere assoluto è genesi assoluta: “Per
quella \[la coscienza\] ciò che è sorto è solo come oggetto
(Gegenstand), per noi è nello stesso tempo come movimento e divenire
(Entstehen).”^[^265]^

Tale Logos è l’Assoluto che intuisce se stesso e si dice attraverso la
coscienza umana. Esso non esiste come tale se non nel sapere assoluto,
che non si oppone all’immediatezza, poiché è l’unità della mediazione e
dell’immediatezza. Questo sapere è soggettività, senso; ciò non
significa che sia il sapere particolare di una qualche individualità che
si attenga alle proprie opinioni particolari. Il pensiero si è liberato
in quanto tale di quella particolarità. Esso è però soggettività perché
è senso, comprensione, e movimento della comprensione: “Nel pensiero è
immediatamente la libertà, perché esso è l’attività dell’universale, e
dunque un astratto riferirsi a sé stesso, un esser da sé privo di
determinazioni secondo la soggettività; il quale, secondo il contenuto,
è insieme solo nella cosa e nei suoi caratteri.”^[^266]^ Aggiunge poi
Hegel che la filosofia è umiltà o modestia, dacché è l’oblio di ogni
particolarità, la vita dell’universale come tale. Non si potrebbe dunque
tacciare la filosofia di superbia “perché il pensiero, riguardo al
contenuto, solo in tanto è vero, in quanto è profondato nella cosa, e,
riguardo alla forma, non è un essere o fare particolare del soggetto, ma
è appunto il contenersi della coscienza, come io astratto, libero da
ogni particolarità di altre proprietà, stati, ecc., e il suo operare
solo quell’universale nel quale essa è identica con tutti gli
individui.”^[^267]^ Elevarsi a questa universale autocoscienza che è la
vita speculativa pura, l’universale che si riflette in tutte le
determinazioni del pensiero (e dunque dell’essere), significa elevarsi
al sapere assoluto. L’empirismo, invece, non è che un falso punto di
vista, quando pretende di essere inoltrepassabile; ha però ragione
contro una filosofia dogmatica dell’intelletto che fissa le
determinazioni del pensiero e le attribuisce a delle cose, all’anima, al
mondo, a Dio o quando ammette come grande principio che “ciò che è vero,
deve essere nella realtà ed esservi per la percezione.”^[^268]^ La
*Fenomenologia* mostra che ciò che appare, ciò che viene chiamato
esperienza, non è estraneo al pensiero; ma non vi è un essere in sé che
appaia o si nasconda. L’Assoluto appare ed è tutt’intero in questo
apparire. L’illusione del punto di vista empirico è il suo punto di
vista, il suo modo di rappresentare, che presuppone la distinzione
radicale dell’essere e del senso, di ciò che appare e dell’apparire. La
filosofia speculativa non va in direzione contraria all’esperienza. Essa
è un altro modo di riprendere tutta l’esperienza alla luce del senso, di
comprendere sé e l’illusione dell’essere come sostrato. In tal modo il
sapere assoluto non ha nulla di misterioso o di superbo. Esso è una
riduzione dell’essere o del sostrato (presupposto) al senso,
un’identificazione dell’essere assoluto al movimento della comprensione;
questa comprensione di sé è la filosofia, la vita della verità. Il
pensiero (non la rappresentazione che presuppone il sostrato e l’Io
egualmente sostanzializzati) è pensiero oggettivo, i suoi pensieri sono
pensieri della cosa stessa: “I pensieri possono essere chiamati pensieri
oggettivi \[…\] La Logica coincide perciò con la metafisica, con la
scienza delle cose poste in pensieri, i quali pensieri perciò appunto si
tennero atti ad esprimere le essenze delle cose.”^[^269]^ Per questo
motivo l’espressione ‘pensieri oggettivi’ designa la verità, che deve
essere l’oggetto assoluto e non solo la fine della filosofia;^[^270]^
tali pensieri sono tuttavia determinati, ed in ciò è la loro finitezza
(non piú solamente l’opposizione certezza-verità); li si devono dunque
cogliere come momenti, nodi, della forma integrale o del movimento
pensante. “Secondo il mio modo di vedere che dovrà giustificarsi
soltanto mercé l’esposizione del sistema stesso, tutto dipende
dall’intendere e dall’esprimere il vero non come sostanza, ma
altrettanto decisamente come soggetto.”^[^271]^ Ma la sostanzialità,
l’immediato, non è solo la sostanzialità dell’essere di contro al
pensiero, ma anche la sostanzialità del pensiero quando si ferma
all’universale astratto, quando si rifiuta alla differenza. L’Assoluto
non è né la sostanza di Spinoza al di là delle sue espressione e della
sua riflessione, né il sapere puro di ogni determinazione, il pensiero
immobile e indeterminato: “è la mediazione del divenir-altro-da-sé con
se stesso.”^[^272]^ Questa mediazione, questa riflessione, è
l’universale concreto, che non è opposto alle sue determinazioni, ma
penetra in esse, in esse si esprime e le supera. La forma assoluta è
informe non perché si astragga dalle forme particolari (cioè dal suo
contenuto), ma perché come Proteo le abbraccia e le supera. La sua
assolutezza è in questa determinatezza integrale, che è l’interno
superamento di tutte le determinazioni. “Soltanto questa ricostituentesi
eguaglianza o la riflessione entro l’esser-altro in se stesso, – non
un’unità immediata come tale, – è il vero. Il vero è il divenire di se
stesso, il circolo che presuppone e ha all’inizio la propria fine come
proprio fine, e che solo mediante l’attuazione e la propria fine è
effettuale.”^[^273]^ Il vero non è un Assoluto originario, immediato,
che il pensiero ritrovi e da cui sia distinto: esso non è che nel suo
proprio divenir-altro, nella sua determinazione, ed è ciò che è come
risultato che si presuppone all’inizio e si pone alla fine. Questa vita
di una verità, che diviene e si giustifica a mano a mano che procede, è
la vita speculativa. Ma essa non può essere espressa nella proposizione
empirica, giacché questa presuppone due ipotesi complementari: il *sé
empirico* che collega le determinazioni rappresentate e il *sostrato*,
l’essere che sarebbe il loro inerte supporto. Dire che l’Assoluto è
*soggetto* significa superare quel concetto di conoscenza che si esprime
nella proposizione empirica. Essa presuppone una base fissa alla
predicazione, un essere preesistente, e un soggetto che a questa base
collega piú o meno arbitrariamente i predicati. È analizzando la
struttura della proposizione empirica che si comprende il motivo per cui
questa costituisce un ostacolo alla proposizione speculativa. La
proposizione è già l’espressione di una mediazione: “Ciò che è piú di
tali parole \[”divino”, “assoluto”, “eterno”, NdT.\], e sia pure il
passaggio a una sola proposizione, contiene il divenir-altro che deve
venir ripreso, ossia una mediazione. Della mediazione peraltro si ha un
sacro orrore, come se, quando non ci si limiti ad affermare che essa non
è niente di assoluto, e non si trova nell’assoluto, si debba rinunciare
alla conoscenza assoluta.”^[^274]^ Hegel rifiuta tanto l’intuizione
mistica o estetica dell’Assoluto quanto la riflessione empirica. La
mediazione non è estrinseca: “Ma, in effetto, quel sacro orrore deriva
dall’ignoranza della natura della mediazione e della stessa conoscenza
assoluta. Infatti la mediazione non è altro che la moventesi eguaglianza
con sé \[…\] L’Io o il divenire in generale, questo atto del mediare, in
virtú della sua semplicità è appunto l’immediatezza che è in via di
divenire, nonché l’immediato stesso. – Si disconosce quindi la ragione,
quando la riflessione, esclusa dal vero, non viene accolta come momento
positivo dell’Assoluto.”^[^275]^

La coscienza empirica giudica, attribuisce dei predicati a un soggetto;
ma il termine ‘soggetto’ è un’espressione del tutto ambigua; gli si
possono attribuire tre significati che importa distinguere:

i\) Il soggetto è in primo luogo la cosa di cui si parla, ciò su cui
verte il giudizio. È la base del giudizio, base che si offre già prima
del giudizio d’esperienza, al livello della semplice percezione. È
l’** o il *subjectum*. Tale base sembra precedere il
sapere; la cosa è lí prima che noi sappiamo di essa, con essa noi siamo
in rapporto ancor prima di giudicare (e questa tesi si giustificherà per
Hegel se la cosa è *l’oblio* della propria mediazione). Nel capitolo
della *Fenomenologia* dedicato alla percezione, Hegel mostra come il
primo sapere intuitivo sia già costituito come un sapere di cose. Questo
cristallo di sale è bianco, sapido, di forma cubica, di un determinato
peso; ma è un questo solidificatosi in cosa. Il movimento del soggetto
conoscente che lo coglie, che lo indica, che lo considera sotto i suoi
diversi aspetti, è distinto dalla cosa posta prima della sua apprensione
concreta. “L’uno, determinato come il Semplice, cioè l’oggetto,
indifferente verso il suo venir percepito o meno; ma il percepire, quale
movimento, è l’incostante che può essere o non essere, ed è
l’inessenziale.”^[^276]^ Peraltro, la percezione coglie le diverse
proprietà di questa cosa, i suoi rapporti tanto rispetto all’Io
conoscente quanto rispetto alle altre cose. La percezione concreta ci
conduce di proprietà in proprietà; scopre delle somiglianze e delle
successioni costanti, ma non si eleva all’universale e alla vera
necessità: “L’empiria mostra, sí, molte, innumerevoli, percezioni
eguali; ma l’universalità è qualcosa di affatto diverso dalla gran
moltitudine. Egualmente l’empiria ci offre, sí, percezioni di
cangiamenti successivi o di oggetti giustapposti; ma non già una
connessione necessaria. Dovendo la percezione restare il fondamento di
ciò che vale come verità, l’universalità e la necessità sembrano
qualcosa d’ingiustificato, un’accidentalità soggettiva, una semplice
abitudine, il cui contenuto può essere costituito cosí o
altrimenti.”^[^277]^ Hegel sottolinea d’altronde come lo scetticismo di
Hume che si fonda sulla percezione sensibile sia assai differente dallo
scetticismo antico che mostrava al contrario la dissoluzione,
l’evanescenza del sensibile. Di fatto la percezione è già guidata
(benché l’ignori) da determinazioni di pensiero, da una struttura la cui
origine è in quella base fissa. Tale base non è che il nome al quale
soltanto i predicati conferiscono un senso, ma la proposizione empirica
si riferisce sempre a questo sostrato, e lo pone a fondamento. È la
cosa, o, piú in generale, ciò di cui si parla, e che d’altronde ciascuno
può intendere a modo proprio: “Il noto in genere, appunto perché noto,
non è conosciuto.”^[^278]^ È il presupposto di ogni proposizione e di
ogni sapere empirico.

2\) Il soggetto è in secondo luogo l’Io empirico che a questo sostrato si
riferisce: la cosa pensante di fronte alla cosa conosciuta. Nella
certezza immediata come nella percezione, Hegel passa continuamente
dalla cosa di cui si parla all’io che parla, dalla verità alla certezza.
Il sé del soggetto si contrappone al sé dell’oggetto, ma la filosofia
vede che si costituiscono nel medesimo modo: “l’uno il movimento
dell’indicare; l’altro il movimento medesimo, ma come alcunché di
semplice; l’uno il percepire, l’altro l’oggetto. Secondo l’essenza,
l’oggetto è lo stesso che il movimento”.^[^279]^ Si comprende allora
perché Hegel parli del *sé* dell’oggetto. L’oggetto è mediazione, è
l’essere del senso; ma la percezione empirica e l’intelletto non si
elevano a questa identità dell’essere e del senso, arrestandosi invece
alla presupposizione del sostrato e del soggetto empirico che su di esso
asserisce qualcosa. L’esperienza (nel senso piú vago del termine, nel
senso in cui io parlo della mia esperienza) è allora attribuita ora al
sostrato oggettivo, ora al sostrato soggettivo. È l’io empirico che
collega i predicati alla cosa, stabilisce i rapporti tra i diversi
predicati, li compara e li distingue. Siffatta operazione è appunto la
conoscenza empirica, che si eleva dall’intuizione cieca e istantanea
alle determinazioni generali. L’aria è pesante, trasparente, composta di
diversi gas. Dopo che la conoscenza empirica ha delimitato una certa
base (che può essere piú o meno generale, l’aria per esempio), prova ad
attribuirle diversi predicati. La proposizione empirica esprime tali
relazioni, ma essa è opera del soggetto conoscente che costituisce
concretamente il proprio oggetto. Nella *Fenomenologia*, Hegel mostra
come questa conoscenza si innalzi dalle classificazioni alle leggi, ai
rapporti, e come però il sostrato sempre si riproponga. Il soggetto
empirico non si conosce nell’oggetto costituito; però si riflette e
attribuisce allora a se stesso tutta o parte di quest’esperienza. È
possibile, invero, considerare i predicati autenticamente universali,
che piú non sono *sensibilia*, ma effettive determinazioni del pensiero:
le categorie. Ma il soggetto della proposizione, la base, è allora ogni
cosa, ovvero il Tutto, e la questione del rapporto tra il soggetto della
proposizione (ciò di cui si parla) e questi predicati davvero universali
viene a porsi diversamente. La proposizione diviene speculativa, la sua
base non è piú una rappresentazione in qualche misura artificiosamente
ritagliata. Il soggetto empirico che conosce è ciò che ordinariamente si
intende per soggettività. Esso è intimamente mescolato all’oggetto
empirico: solo con difficoltà, inizialmente, può separarsi dal corso
arbitrario delle proprie rappresentazioni. Hegel insiste sul concetto
negativo e positivo che questo soggetto può avere della propria
conoscenza. Negativamente, allorché il soggetto può riflettersi al di
fuori del contenuto, sollevarsi al di sopra delle proprie
rappresentazioni, in quanto rappresentazioni della cosa, esso finisce
per essere in grado solo di chiacchierare sulla cosa. Sa confutare,
scoprire ovunque ciò che manca, ma non sa concepire, trasformare la sua
negazione in posizione. Questo pensiero dice ciò che la cosa non è: “si
comporta negativamente verso il contenuto da esso appreso: lo sa
confutare ed annientare. L’intendere che il contenuto non sia cosí o
cosí, è il meramente negativo; è il punto supremo che non va oltre sé
verso un nuovo contenuto; anzi, per avere ancora un contenuto, si deve
raccattare qualche cos’altro, donde che sia. È la riflessione nell’Io
vuoto, la fatuità del suo sapere. Ma tale fatuità non dice soltanto che
è futile quel contenuto, ma che lo è anche un tal modo di intendere;
esso è infatti il negativo che non scorge in sé il positivo.”^[^280]^
Hegel insiste sul potere puramente negativo del sé che si eleva al di
sopra del contenuto determinato. “Poiché questa riflessione non consegue
la sua stessa negatività a mo’ di contenuto, essa non è affatto nella
cosa ma sempre oltre; con l’affermazione del vuoto essa s’immagina
quindi di esser sempre piú in là che non una riflessione ricca di
contenuto.”^[^281]^ La pura cultura finisce per non essere niente piú
che una conversazione che solleva l’io al di sopra di tutto, ma solo per
ricavarne la soddisfazione della propria fatuità. Quest’io “s’intende
perfettamente di giudicare il sostanziale, ma ha perduto la capacità di
coglierlo. Questa fatuità ha bisogno allora della fatuità di tutte le
cose per dare a se stessa, derivandola da loro, la coscienza del sé;
essa fatuità produce perciò essa medesima la vanità di tutte le cose ed
è l’anima che le sostiene.”^[^282]^ Il soggetto empirico si comporta
anche in un modo positivo nei confronti de contenuto: “Come dunque nel
suo comportamento negativo, di cui si è testé discorso, il pensiero
raziocinante è esso medesimo il sé nel quale il contenuto ritorna; cosí,
per contro, nel suo conoscere positivo il sé è un soggetto
rappresentato, al quale il contenuto si riferisce come accidente e
predicato. Questo soggetto costituisce la base alla quale il contenuto
viene legato e sulla quale il movimento corre su e giú.”^[^283]^ La
presupposizione di questo sostrato è il grande ostacolo alla
proposizione speculativa, giacché questo sostrato è il non-riflesso.
Quando si tratta di attribuire predicati empirici tale presupposizione è
inevitabile, ma nella proposizione speculativa il soggetto, ossia
l’Assoluto, non può piú essere inteso nello stesso modo.

3\) Per soggetto si può infine intendere il soggetto della proposizione
speculativa, precisamente quell’Assoluto che è il Tutto. Questo soggetto
non è né la base della proposizione empirica, né l’Io empirico, ma il
soggetto-oggetto universale; ciò che non si concepisce mai come un
sostrato fisso, ma come divenire e mediazione. In quest’ultimo caso, la
proposizione speculativa non ha piú la stessa struttura della
proposizione empirica. Se diciamo: “L’Assoluto è l’essere, il nulla,
l’essenza, ecc.” formiamo delle proposizioni speculative molto
differenti da proposizioni empiriche quali “l’aria è pesante” o “l’uomo
è un vertebrato”. Quando una determinazione del pensiero è attribuita
all’Assoluto, cioè quando è un predicato autenticamente universale, il
comportamento del soggetto conoscente non può piú essere quello tenuto
nel caso della proposizione empirica.

Abbiamo visto che nella proposizione empirica il soggetto era una base,
presupposta fissa e anteriore al sapere; ad essa si riferisce la
conoscenza; tale base si trova a fondamento di una rappresentazione che
resta mal delimitata nel campo dell’esperienza. A essa devono essere
collegati i predicati, e il loro legame è sintetico. Nell’induzione
empirica, come nella deduzione matematica, la base rimane fissa, i
predicati le vengono attribuiti solo in virtú di un’operazione
estrinseca del soggetto conoscente. Tale base non appare nella
dimostrazione, anzi questa le resta estranea; l’intero processo è un
processo della conoscenza. Non cosí nella dimostrazione filosofica che è
dialettica: “La proposizione deve esprimere ciò che il vero è; ma esso è
essenzialmente Soggetto, è il solo movimento dialettico, ritmo
autoproducentesi che si spinge oltre e ritorna in se stesso. – In ogni
altro conoscere la dimostrazione costituisce questo lato di manifesta
interiorità; ma, dacché la dialettica fu separata dalla dimostrazione,
in effetto andò perduto il concetto del dimostrare filosofico.”^[^284]^
Per questo motivo il vero non si esprime in una proposizione ma nella
mediazione. È essa, e non già un sostrato, il solo soggetto. “Il
pensiero dogmatico non è altro che l’opinione, secondo la quale il vero
consiste in una proposizione che è un resultato fisso o anche in una
proposizione che è saputa immediatamente.”^[^285]^ Hegel mostra allora
come si costituiscono la proposizione empirica e il passaggio che
avviene dal sé dell’oggetto al sé conoscente. Ordinariamente “il
soggetto è da prima posto a fondamento come il sé oggettivo e fisso; di
qui il movimento necessario procede verso la molteplice varietà delle
determinazioni o dei predicati; qui al posto del soggetto subentra lo
stesso Io che sa, ed è il vincolo dei predicati, ed è il vincolo dei
predicati nonché il soggetto che li sostiene.”^[^286]^ Il presupposto
della base fissa comporta quale conseguenza necessaria che il vincolo
dei predicati al soggetto, e il loro mutuo legame, dipenda dal soggetto
conoscente, che si sostituisce cosí a quella base inerte e diviene
l’agente della conoscenza. Esso continua ad affermare che di principio
*praedicatum inest subjecto*, ma esso è di fatto il solo movimento
operante. Il soggetto empirico (o anche, in una prospettiva piú
profonda, il soggetto trascendentale) dice della cosa ciò che essa è:
bianca, sapida, pesante; ma siffatte attribuzioni sono opera *sua*. Per
questo motivo, come abbiamo detto, la riflessione di quel soggetto
conduce allo scetticismo o alla fatuità. Il legame dei predicati dipende
dall’immaginazione: è un vincolo privo di necessità. Quando poi la
riflessione si trasforma in riflessione trascendentale, il sostrato
diviene inconoscibile, inaccessibile, e al suo posto si presenta l’unità
dei predicati attribuita all’io trascendentale. Non potendo esser dato
l’oggetto come tale, l’esperienza, che deve comunque rapportarsi ad
esso, possiede solo quell’unità che deriva dal fatto che i suoi
predicati si rapportino a uno solo medesimo oggetto: “Le nostre
conoscenze, dice Kant, non son determinate a caso o arbitrariamente, ma
a priori, e in certi modi, poiché, nello stesso tempo dovendosi riferire
a un oggetto, esse devono anche necessariamente, in rapporto ad esso,
accordarsi tra loro, ossia avere quell’unità che costituisce il concetto
di un oggetto. Ma poiché noi non abbiamo da fare solo col molteplice
delle nostre rappresentazioni, e poiché quell’*x* che corrisponde ad
esse, (l’oggetto), dovendo essere qualcosa di diverso dalle nostre
rappresentazioni, per noi non è nulla, è chiaro che l’unità richiesta
dall’oggetto, non può esser altro che l’unità formale della coscienza
nella sintesi del molteplice delle rappresentazioni. Allora diciamo: noi
conosciamo l’oggetto quando abbiamo realizzato nel molteplice
dell’intuizione un’unità sintetica.”^[^287]^ È sempre il sé conoscente
che sostituisce la propria spontaneità al sé dell’oggetto. L’empirismo
si arresta a un nesso inconsistente, la filosofia critica si solleva
all’unità necessaria dell’esperienza, ma in entrambi i casi la nozione
di sostrato rende impossibile quell’identificazione del sé soggettivo e
del sé oggettivo che permetterebbe di cogliere l’Assoluto stesso come
soggetto. Questo sostrato costituisce, in ogni rappresentazione, il
limite insuperabile. Anche la monade di Leibniz, per quanto sia
riflessione, racchiude in lei stessa quel limite assoluto, quell’in-sé
che è per sé solo nella rappresentazione teologica che è un’alienazione
della riflessione.

Il pensiero speculativo non ha però il compito di essere il principio
motore e arbitrario del contenuto, bensí deve “calare in esso quella
libertà, di farlo muovere mediante la sua propria natura, – ossia
mediante il sé in quanto gli appartiene,– e di contemplare questo
movimento.”^[^288]^ La dialettica filosofica è non già un’operazione del
filosofo, bensí il movimento in lui della cosa stessa, il suo
“mostrarsi”^[^289]^. Quanto al filosofo (che in tal modo diviene il sé
universale), deve “rinunciare alle personali scorribande nel ritmo
immanente dei concetti, non intervenirvi con arbitrio o con una sapienza
acquistata purchessia: ecco la discrezione che costituisce essa stessa
un momento essenziale dell’attenzione rivolta al concetto.”^[^290]^

Dire che l’Assoluto è soggetto significa dire che l’unità della
proposizione non è l’unità di un soggetto umano, o l’unità vuota di un
sostrato, ma l’unità del senso che appare attraverso la proposizione.
“Il bisogno di rappresentarsi l’Assoluto come soggetto si è servito
delle espressioni: Dio è l’eterno o l’ordine morale del mondo o l’amore
ecc. In espressioni simili il vero è bensí posto all’incirca come
Soggetto, ma non è ancora rappresentato come il movimento del
riflettersi in se stesso. In una tale proposizione si comincia con la
parola: Dio; ma questo è per sé un suono privo di senso, un mero nome:
soltanto il predicato dice ciò che Dio è, e ne è il riempimento e il
significato; il vuoto cominciamento diviene un effettuale sapere solo in
una tal fine. A questo punto non può non venir messa in rilievo la
ragione per cui non si discorre dell’eterno, dell’ordine morale del
mondo ecc., a mo’ degli antichi, di concetti puri, dell’essere,
dell’uno, ecc., di ciò che è il significato, senza aggiungervi quel tal
suono privo di senso. Ma quella parola s’indica appunto che non vien
posto un essere o un’essenza, un universale in genere, anzi un riflesso
in sé, un soggetto.”^[^291]^ Beninteso, questo soggetto non è né il
soggetto empirico, né il soggetto trascendentale, ma il sé universale
dell’essere. “Ma, ancora, tutto ciò non è che un’anticipazione. Il
soggetto vien preso come punto fermo al quale, come a loro sostegno, i
predicati aderiscono mediante un movimento che appartiene a chi sa di
esso; ma non devesi riguardare come appartenente al punto stesso; eppure
solo mediante quel movimento il contenuto sarebbe riguardato come
soggetto.”^[^292]^ Cosí costituito, il movimento non può appartenere al
soggetto; la proposizione speculativa viene snaturata se interpretata al
modo della proposizione empirica.

Ma la proposizione speculativa mostra di esser tale in virtú della
resistenza che oppone alla riflessione del soggetto empirico. È infatti
una proposizione in cui il predicato non è piú una classe, una
generalità sensibile, ma una categoria, una determinazione universale.
Allora il predicato è la sostanza, l’essenza di ciò di cui si parla; e
il soggetto empirico non può piú ritornare dal predicato al soggetto
della proposizione, ma è anzi trattenuto dal peso della determinazione
essenziale. Ed è questa a divenire il soggetto. “Poiché il concetto è il
sé che, proprio dell’oggetto, si presenta come il divenire di
quest’ultimo, il sé non è un quieto soggetto che, immoto, sostenga gli
accidenti; anzi è l’automoventesi concetto che riprende in sé le sue
determinazioni. In tale movimento vien travolto anche quel quiescente
soggetto; questo penetra nelle differenze del contenuto e, invece di
starsene immoto di fronte alla determinatezza, la costituisce piuttosto;
costituisce cioè il nucleo differenziato e il suo movimento. Il terreno
saldo che il raziocinare ha nel soggetto quiesciente, vacilla dunque; e
soltanto questo movimento diviene l’oggetto. Il soggetto che riempie il
proprio contenuto cessa di scavalcarlo, né può avere altri predicati e
accidenti.”^[^293]^ In una proposizione empirica: “l’aria è pesante”,
l’aria non è solamente pesante, è *anche* trasparente, *anche* fluida.
Il soggetto della proposizione deborda dunque da un particolare
predicato; diversamente nella proposizione speculativa il soggetto si
perde nella propria determinazione, diviene questa determinazione la
quale, a sua volta, si approfondisce e si muove. “Viceversa il contenuto
disperso è tenuto assieme sotto il sé; il contenuto non è l’universale
che, libero dal soggetto, converrebbe a parecchi.”^[^294]^ Nella
proposizione empirica, i predicati sono determinazioni generali che
convengono a questo soggetto, ma anche ad altri: la fluidità non è un
predicato solo dell’aria. Nella proposizione speculativa, la
determinazione è la determinazione del soggetto, non lo oltrepassa piú
di quanto non venga da esso oltrepassata. “In effetto quindi il
contenuto non è piú predicato del soggetto, ma è la sostanza, l’essenza
e il concetto di ciò intorno a cui verte il discorso. Il pensare
empirico^[^295]^ si dirige, per sua natura, secondo accidenti e
predicati e a ragione va oltre di quelli, perché non sono che predicati
e accidenti; ma esso viene ora frenato nel suo corso; giacché ciò che
nella proposizione ha la forma di predicato è la sostanza stessa.
Subisce esso, per raffigurarcelo cosí, un contraccolpo; comincia dal
soggetto, come se questo stesse a fondamento; ma poi, dato che predicato
è anzitutto la sostanza, trova che il soggetto è passato a predicato e
che, con ciò, è tolto; e dacché ciò che sembra sia il predicato è
divenuto una massa totale e indipendente, il pensiero non può piú errare
liberamente qua e là; anzi è trattenuto da una tal pesantezza.”^[^296]^

Il soggetto della proposizione speculativa si pone integralmente nella
propria determinazione o differenza; a sua volta questa determinazione
che lo costituisce è divenuta soggetto: essa si mostra non già come
universale astratto, bensí come un sé. Allora l’io che sa non può piú
riflettersi in se stesso, operare e dimostrare dall’esterno, decidere
piú o meno arbitrariamente della convenienza del tale o del talaltro
predicato al primo soggetto, “ha piuttosto ancora a che fare con il sé
del contenuto, né deve esser per sé, ma insieme con il contenuto
medesimo.”^[^297]^

Una tale proposizione speculativa, che esprime ciò che Hegel chiama il
concetto, ha per punto di partenza l’unità originaria, l’Assoluto;
proprio per questo motivo il suo predicato non può convenire a
nient’altro. D’altra parte questa attribuzione è una determinazione
concettuale, non una rappresentazione, anzi l’Assoluto stesso identico
alla sua determinazione; per tale motivo essa riempie il soggetto, lo
esprime, ben piú di quanto in Spinoza l’attributo non esprima la
sostanza; giacché è la sostanza tutt’intera che si è posta nel proprio
attributo, ma non è tuttavia scomparsa, è anzi il movimento di
quest’attributo che non è piú allora un’espressione tra le altre, bensí
un momento che deve superarsi poiché esso è effettivamente il soggetto.
Nell’ultimo capitolo della *Logica*, sull’Idea assoluta, Hegel mostra
l’importanza di questa determinazione considerata come il soggetto
stesso.

Consideriamo ora una proposizione speculativa come quella discussa da
Kant: “Il mondo è finito.” Questa proposizione è speculativa perché il
soggetto, il mondo, è già in sé il Tutto. Ma ad essa, Kant ne oppone
un’altra, “Il mondo è infinito”, che ha la stessa base, il mondo, ma il
predicato opposto. Kant parla allora di antinomia. Il soggetto della
proposizione è infatti fisso, immobile; è ciò di cui si parla: il mondo.
Ma i predicati, finito o infinito, sono lasciati nella loro
immediatezza. Il conflitto è quindi solamente quello che risulta dalla
loro attribuzione alla medesima base, allo stesso sostrato che deve
sfuggire alla contraddizione. Il pensiero dogmatico è qui quello che
pretende di scegliere tra le determinazioni lasciandole sussistere cosí
come sono. Il mondo è finito o infinito? L’anima è semplice o composta?
Anche il pensiero critico lascia sussistere le determinazioni cosí come
esse sono, ma si rifiuta di attribuirle al sostrato per preservarlo
dalla contraddizione; pone allora la contraddizione soltanto nel
soggetto pensante. Ciò che al contrario la proposizione speculativa deve
mostrare, è il movimento della determinazione divenuta essa stessa
soggetto. Il mondo non è o finito o infinito, nemmeno finito e infinito.
La contraddizione si mostra invece in ciascuna delle determinazioni. Il
finito si contraddice quanto l’infinito astratto, ed è cosí che il mondo
appare come soggetto. Esso non preesiste, immoto, alla propria posizione
nella determinazione. Posta identica a se stessa, immobile, la base
rende impossibile il movimento dialettico, che è allora solo
l’espressione di una soggettività che prende su di sé la contraddizione
per allontanarla dal proprio oggetto. “L’uno e l’altro – ossia l’oggetto
e il conoscere – viene in questo modo immaginato come un soggetto, in
cui le determinazioni vengan portate in forma di predicati, di
proprietà, di universali per sé stanti, cosicché, rimanendo esse ferme e
per sé esatte, vengan fatte entrare in rapporti dialettici e in
contraddizione solo per via dell’estraneo e accidentale collegamento in
un terzo e per opera di un terzo.”^[^298]^ Invece è la determinazione
stessa che deve mostrarsi dialettica – riflettersi – e cosí essere è
soggetto. In essa il limite della riflessione, il sostrato, deve
scomparire.

La proposizione speculativa si presenta come una proposizione empirica;
da principio essa ricorda quel tipo di sapere sintetico che aggiunge dal
di fuori i predicati, ma si rivela poi essere una proposizione identica.
Il soggetto è divenuto il predicato, è l’universale determinato; ma a
sua volta il predicato è divenuto soggetto, è il soggetto del contenuto
e non piú il soggetto del sapere, o anche è l’identità di quei due
soggetti per la scomparsa della base e del sé empirico che servivano
solo a una riflessione estrinseca. La difficoltà di intendere la
proposizione filosofica risulta per Hegel da questa situazione, giacché
la si vorrebbe comprendere come se fosse una proposizione empirica. Di
fatto il pensiero non speculativo ha, esso pure, i propri diritti,
poiché la soppressione della forma non-speculativa – il ritorno
all’identità – non ha da prodursi immediatamente con un rinvio
all’intuizione. Il ritorno in sé del concetto deve essere presentato. La
mediazione deve apparire. Questo movimento di identificazione non è
quello di una dimostrazione, bensí quello della dialettica. Bisogna che
il predicato si mostri come soggetto e può far questo solo mediante il
proprio sviluppo dialettico. È questo il motivo per cui una proposizione
soltanto non è in grado di esprimere esplicitamente lo speculativo. Si
potrebbe allora obiettare che il movimento dialettico rinvia di
proposizione in proposizione e la difficoltà si ripresenta sempre: “Ciò
somiglia a quel che succede nella dimostrazione usuale, quando i
fondamenti dei quali essa si vale abbisognano ancora di una fondazione,
e cosí all’infinito.”^[^299]^ Ma la filosofia non parte da una base, da
un presupposto, bensí dal concetto, ossia dal contenuto che è in se
stesso perfettamente soggetto e non rinvia a un sostrato. “Oltre al sé
sensibilmente intuito o rappresentato, quello che indica il puro
soggetto, il vuoto uno aconcettuale, è prevalentemente il nome come
nome. Onde può ritornare utile evitare, per esempio, il nome Dio, perché
questa parola non è immediatamente e in pari tempo concetto, ma è il
nome propriamente detto, è la rigida quiete di quel soggetto che sta a
fondamento”.^[^300]^ La Logica dialettica sarà in tal modo la
presentazione di un soggetto universale, che si riflette, ma non è
esterno alla propria riflessione, e non ne è altro che il movimento
circolare. Il suo procedere è il suo fondarsi. Essere, essenza, concetto
sono le categorie dell’Assoluto, o piuttosto sono l’Assoluto stesso
nella sua autoriflessione.

### <span id="anchor-12"></span>Capitolo secondo\
\
\
LE CATEGORIE\
COME CATEGORIE DELL’ASSOLUTO

L’analisi della proposizione speculativa ci ha introdotti nella Logica
hegeliana. La scomparsa del sostrato presupposto ci ha condotti a un
soggetto che è riflessione da un’estremità all’altra, e non riflette
altro che se stesso, ma questo se stesso è ancora, a sua volta,
riflessione. L’immediato e la riflessione non si oppongono piú. Non vi è
piú un in-sé che non sia suscettibile di divenire per-sé, e di
conseguenza non vi è per-sé che resti sempre estraneo all’in-sé. La
riflessione dell’essere non incontra un limite inoltrepassabile, ma è
aperta; e se ritorna su sé, se è circolare, è per non cadere in una
cattiva infinità che reintrodurrebbe il limite. Tale apertura appare fin
dall’inizio della Logica nell’identità di essere e nulla, nella
mediazione. L’Assoluto deve essere pensato come mediazione, ma tale
mediazione è anche l’immediato, non è un mezzo per pensare l’Assoluto,
anzi l’Assoluto stesso è mediazione. Il suo essere è il suo senso, e il
suo senso è il suo essere. La sostanza spinoziana era ancora priva di
questo principio della riflessione su di sé. Essa era in sé pura
attività, causa di sé, ma la sua attività non si manifestava come la
mediazione, come divenire di sé. “L’Assoluto non può essere un primo, un
immediato; esso è essenzialmente il suo resultato.”^[^301]^ La sostanza
di Spinoza rappresenta l’unità positiva, e dunque immediata, di ogni
contenuto, “se non che questo contenuto molteplice del mondo non è come
tale nella sostanza, ma è nella riflessione esterna a quella.”^[^302]^
Si potrebbe credere che la concezione leibniziana della sostanza elimini
questa positività non riflessa, quest’immediatezza presupposta, giacché
la monade è l’unità negativa del contenuto del mondo, o l’unità riflessa
e dunque veramente soggetto. Ma di fatto non è nulla di tutto ciò,
poiché “la monade è anche determinata, diversa da altre monadi \[…\]
Questa limitazione della monade cade necessariamente non nella monade
che pone se stessa o si rappresenta, ma nel suo essere in sé, ossia è un
limite assoluto, una predestinazione che non vien posta da un altro
essere che non sia essa monade. Inoltre, siccome i limitati son soltanto
come riferentisi ad altri limitati, e la monade è in pari tempo un
Assoluto chiuso in sé, cosí l’armonia di queste limitazioni, vale a dire
la reciproca relazione delle monadi, cade fuor di loro ed è anch’essa
prestabilita da un altro essere, ovvero prestabilita in sé.”^[^303]^ La
rappresentazione teologica di Leibniz è una alienazione della
riflessione. Essa impedisce all’Assoluto di essere effettivamente
soggetto, consacra la separazione dell’in-sé e del per-sé: ciò che si
riflette assolutamente è in-sé, al di là della riflessione effettuale, è
solamente una rappresentazione della riflessione. Ciò che effettivamente
si riflette è un punto di vista, un sé limitato. Dopo aver elaborato una
nozione di sostanza che di principio eliminava ogni sostrato, Leibniz
reintroduce quell’immediatezza come una predestinazione, una chiusura.
La metafisica di Leibniz, nonostante il progresso tecnici che
rappresenta rispetto a quella di Spinoza, è in ultima analisi meno
aperta di quella. La rappresentazione teologica riporta a
“rappresentazioni ordinarie”,^[^304]^ che non hanno subito alcuno
sviluppo filosofico e non sono state innalzate all’altezza di principi
speculativi. La Teodicea leibniziana è il risultato di questa
rappresentazione che non è concetto e non lo può divenire. Non è stato
inutile citare la valutazione hegeliana di Leibniz per mettere in
rilievo la sua nozione di soggetto assoluto: la monade unica, e non la
Monadologia, che è il tema del Logos. La riflessione speculativa
attraversa il sé empirico, l’uomo, ma non conosce alcun limite
prestabilito. È l’essere assoluto che si riflette e si pensa. La
rappresentazione, che è caratteristica di una coscienza empirica come
tale, cede il posto al concetto. Non c’è piú sostrato alcuno.

La proposizione speculativa ha allora per predicati delle determinazioni
del pensiero, delle categorie, che sono esse stesse il soggetto e
dialetticamente divengono ed esprimono l’autocoscienza dell’Assoluto, e
non piú il punto di vista di una coscienza umana su una realtà sempre
estranea, che pure viene supposta come capace di verità. Hegel ritorna
nella *Logica* su questa critica del sostrato: “Ma solo il concetto, o
per lo meno l’essenza e l’universale in generale, danno il predicato, e
di questo si domanda nel senso del giudizio. – Dio, lo spirito, la
natura od altro che sia, son quindi come soggetto di un giudizio
nient’altro che il nome. Quando si ricerca qual predicato convenga a
cotesto soggetto, per giudicare vi dovrebb’esser già per base un
concetto; ma, appunto, il concetto è enunciato soltanto dal predicato. È
perciò propriamente la semplice rappresentazione, che costituisce il
significato presupposto del soggetto che conduce a una spiegazione
nominale, al qual proposito è accidentale se si risolve in un fatto
storico, che cosa venga o no inteso sotto un certo nome. Cosí molte
dispute, se a un certo soggetto convenga o no un predicato, non son
altro che dispute verbali, appunto perché prendon le mosse da quella
forma. Ciò che sta sotto (*subjectum*, o, in greco,**) non
è ancora altro che il nome.”^[^305]^

Ma se la *Logica* si rivela come il discorso filosofico per eccellenza,
se essa è lo sviluppo di sé delle categorie, che sono le determinazioni
stesse dell’Assoluto, allora è importante cogliere quale senso nuovo
Hegel conferisca a queste categorie, cosa significhi per Hegel categoria
come categoria dell’Assoluto.

Che la categoria sia un predicato è già espresso nel termine greco
*categoria*: “” in Aristotele ha il senso di attribuire. Una
categoria è per Aristotele un attributo, o almeno è una nozione
universale che può essere un attributo. Questa definizione conviene a
tutte le categorie, eccetto che alla sostanza prima la cui definizione è
precisamente quella di non poter essere attributo di nulla. Le categorie
in Aristotele sono i generi supremi, ma tali che non si collocano sotto
un genere comune. Non sono specificazioni dell’essere, ma i punti di
vista piú generali sull’essere, generi dell’essere d’altronde non
comunicanti tra loro. C’è in Aristotele come una eterogeneità tra questi
punti di vista sull’essere, tra queste determinazioni generali e reali
di ogni esistente: sono i primi attributi delle cose cui appartengono,
ma non comunicano tra loro. Si può cogliere la quantità nell’essere, o
la qualità, ma non si può passare da una all’altra. L’essere in quanto
essere viene conosciuto attraverso le categorie che ne sono i predicati
reali. Tale assoluta distinzione delle categorie, questa pluralità di
generi dell’essere in Aristotele, è ciò che lo contrappone a Parmenide e
a Platone, e se Hegel deve molto al sistema aristotelico nel complesso,
deve ben di piú come logico alla dialettica platonica, al *Parmenide* e
al *Sofista*: “I generi dell’essere, dice Aristotele, sono irriducibili
gli uni agli altri, e non possono rientrare in uno solo.”^[^306]^

Tuttavia Aristotele fa chiarezza intorno ad una caratteristica delle
categorie: esse sono predicati universali, che convengono ad ogni
esistente come tale (anche la sostanza conviene ad ogni esistente,
poiché essere un soggetto è una modalità generale dell’essere). Per
questo le categorie differiscono dagli altri predicati, che sono ancora
*sensibilia*.

Hegel, che ha scelto il concetto come elemento della sua Logica,
opponendosi vigorosamente alla tesi che vorrebbe il concetto per se
stesso vuoto e bisognoso di una materia sensibile di cui sarebbe
solamente il segno, distingue tuttavia il concetto del concetto, l’unità
originaria, fondamento di ogni riconoscimento, dai concetti empirici.
Tali pseudo-concetti (che hanno bisogno solo del medium
dell’universale), sono il prodotto di un’astrazione sensibile: “Secondo
quest’opinione l’astrarre ha il significato che dal concreto si tiri
fuori, solo per il nostro vantaggio soggettivo, questa o quest’altra
nota, in modo che col tralasciare tante altre proprietà e qualità
dell’oggetto non si faccia loro perder nulla del lor valore”.^[^307]^ Il
concetto autentico non dipende dalla realtà anteriore del sensibile, ma
dalla sua dialettica. È il sensibile stesso che si nega e si fonda: “Il
pensare astrattivo non si deve quindi riguardare come un semplice
scartare la materia sensibile, \[…\] ma è anzi il togliere e il ridurre
quella materia, come semplice fenomeno, all’essenziale, essenziale che
si manifesta soltanto nel concetto.”^[^308]^ Le categorie, momenti del
pensare e dell’essere, non sono dunque quelle classi o quei generi
ancora sensibili a cui perviene il conoscere empirico.

Quando intendo classificare le cose sensibili, le sussumo sotto degli
universali ancora sensibili, delle determinazioni che partecipano
insieme dell’universalità indeterminata e del sensibile puramente
sensibile. Scrive Hegel nella *Fenomenologia*, trattando proprio dello
sforzo compiuto dall’osservazione nella classificazione delle cose:
“L’osservare teneva in bell’ordine, l’una fuori dell’altra, queste
differenze e queste essenzialità, e credeva di possedere in esse
qualcosa di fisso; ma ora vede un principio accavallarsi sull’altro \[i
mostri, il caso in Aristotele^[^309]^\], vede formarsi passaggi e
confusioni, vede congiunto ciò che prima teneva senz’altro per diviso, e
diviso ciò che teneva per congiunto \[gli animali anfibi^[^310]^\]; per
conseguenza questo tenersi saldo al quieto essere rimanente eguale a se
stesso, proprio qui, nelle sue piú generali determinazioni, – quando,
per es., si tratti di sapere quali segni caratteristici abbia l’animale
o la pianta, – deve vedersi tormentato da mille istanze che lo derubano
di ogni determinazione e che mettono a tacere l’universalità cui quello
si era innalzato, riabbassandolo a un osservare o a un descrivere privi
di pensiero.”^[^311]^ La coscienza che osserva la natura, pur passando
dalle classificazioni, proprie della scienza antica, alle relazioni o
alle leggi, proprie della scienza moderna, però continua a riferirsi
all’esteriorità sensibile. È per questo che essa isola delle
determinazioni generali o giustapposte. Un tale atteggiamento è quello
che *trova* e non comprende. In tal modo Aristotele ha trattato la
Logica come un tipo di scienza naturale; ha *trovato* le forme, le leggi
del pensiero, e Kant, nonostante un principio del tutto differente, ha
ripreso quel modo di trovare le categorie senza coglierne il movimento:
“Ma a quel modo che tale forma o contenuto è per l’osservazione come
osservazione, essa riceve la determinazione di un contenuto trovato,
dato, posto, cioè, solo nell’elemento dell’essere. Esso diviene un
quieto essere di rapporti, un cumulo di necessità separate, le quali,
come saldo contenuto in sé e per sé, nella loro determinatezza devono
avere verità e sono cosí, di fatto, sottratte alla forma. – Ma questa
assoluta verità di determinatezze fisse o di molte leggi diverse
contraddice all’unità dell’autocoscienza o del pensare e, in generale,
alla forma.”^[^312]^ Tuttavia noi abbiamo superato i concetti sensibili
che non convengono se non a regioni particolari, a singole classi
d’oggetti, e che intrattengono tra di loro delle relazioni indifferenti
quanto lo sono quelle delle stesse individualità sensibili. Questa
diversità di concetti sensibili, i predicati piú o meno generali (alcuni
dei quali esprimono delle relazioni piuttosto che delle
caratteristiche), nulla hanno a che vedere con le categorie. Tutt’al piú
diventeranno, dopo la Logica, delle determinazioni valide di una
filosofia della natura o dello spirito finito.

Le categorie differiscono da quei predicati sensibili in quanto
innanzitutto convengono ad ogni esistente: esse sono dei predicati che
si dicono di ogni essere. La sostanza, la causalità, l’azione reciproca
sono delle determinazioni universali in un senso del tutto differente
dalle generalità sensibili. Benché attribuiti a cose sensibili, questi
predicati non le caratterizzano piú in quanto sensibili, bensí in quanto
intelligibili; sono un pensiero, e non piú un’immagine sensibile
(qualità o quantità in generale, per esempio, di contro a verde o lungo
tre metri). Le categorie (e questo era già stato notato da Aristotele)
sono dunque dei predicati assolutamente universali, e non vaghi e mal
definiti, cioè limitati a regioni particolari, e quest’universalità le
sradica dal sensibile. Cosí intese le categorie non hanno piú nulla di
sensibile, ma la loro intelligibilità non significa un altro mondo (che
potrebbe solo essere un altro mondo sensibile, nell’immaginazione). La
loro intelligibilità significa che si prende in considerazione la
totalità. Il sensibile è solamente il parziale, l’apparente indifferenza
al *resto*, il diverso come tale; l’intelligibile è l’immanenza della
totalità ad ogni sensibile, e dunque il sostegno del sensibile. Queste
categorie costituiscono quindi la struttura universale del sensibile, la
sua armatura. La rappresentazione, l’intelletto empirico, non sanno che
queste determinazioni universali condizionano il sensibile stesso
fondando l’oggettività: “ma in effetto è proprio in quelle essenze che
l’intelletto discorre di qua e di là attraverso ogni contenuto e ogni
materia; esse sono l’intelaiatura e la potenza dominatrice
dell’intelletto medesimo; sono soltanto ciò che è il sensibile come
essenza per la coscienza, ciò che determina le relazioni della coscienza
con il sensibile e ciò in cui decorre il movimento del percepire e il
suo vero.”^[^313]^

Questi predicati universali non sono delle classi, ma permettono di
classificare e di organizzare i fenomeni secondo *funzioni specifiche*.
Kant ha colto le categorie non piú come generi dell’essere, bensí
precisamente come funzioni, e ciò è vero non solo per quei tipi di
relazioni che sono la sostanza e la causa, ma per quelle stesse
definizioni dell’esistente immediato che sono la qualità e la quantità.
Esse sono gli strumenti della matematizzazione dell’universo. Il
pensiero, quale lo intende Hegel, in ciò superando Kant, non si completa
nel sensibile, ma ritrova il sensibile nella sua essenza (la prima parte
della Logica è la logica dell’essere immediato, ed Hegel può dire che
tale immediato viene conservato nella Logica stessa: “Ma la filosofia
offre un’idea concettuale di ciò che, propriamente parlando, rappresenta
la realtà dell’essere sensibile”). Hegel unificherà questi due aspetti
delle categorie come genere dell’essere e funzione del pensiero.

Definendo la categoria come funzione del pensiero, l’idealismo
trascendentale sostituisce la logicità dell’essere all’essere della
logica, l’intelletto trascendentale all’intelletto divino. Crea una
nuova ontologia. La categoria è un atteggiamento dello spirito che
comprende e unifica. È tanto un modo di comprendere quanto un carattere
di ciò che è compreso; quest’identità della categoria nell’esistente e
nel pensiero è il tema della deduzione kantiana ripresa da Hegel: “La
categoria che altrimenti aveva il significato di essere essenzialità di
tutto ciò che è, essenzialità indiscriminatamente di ciò che è in
generale e dell’essente di contro alla coscienza, è ora essenzialità o
unità semplice dell’essente, in quanto questo è solo effettualità
pensante; ossia ora la categoria significa che autocoscienza ed essere
sono la *medesima* essenza; medesima non nella comparazione, ma in sé e
per sé.”^[^314]^

Solo che Kant, secondo Hegel, non è rimasto fedele a questa definizione
della categoria come senso assoluto; “ha lasciato che tale unità si
ponesse da un lato come coscienza, e che di contro ad essa si ponga un
in-sé.”^[^315]^ Nel capitolo della *Logica* dedicato al concetto, Hegel
ha bensí mostrato l’importanza della svolta kantiana che di un genere
dell’essere fa un momento dell’io universale. Ma questo io non è l’io
umano: “Appartiene alle vedute piú profonde e giuste che si trovino
nella Critica della Ragione, che quell’unità, la quale costituisce
l’essenza del concetto, sia stata riconosciuta come l’unità
originariamente sintetica dell’appercezione, come unità dell’Io penso,
ossia della coscienza di sé.”^[^316]^ Questa unità, come sintetica, è
l’oggettività stessa in quanto essa è l’io. “Secondo questa spiegazione
è l’unità del concetto quello per cui qualcosa non è semplice
determinazione sensibile, intuizione, ovvero anche semplice
rappresentazione, ma oggetto, la quale unità oggettiva è l’unità dell’io
con se stesso. \[…\] Mediante il concepire, quell’essere in sé e per sé,
che l’oggetto ha nell’intuire e nel rappresentare, vien trasformato in
un esser posto; l’io penetra l’oggetto pensandolo. Ma come l’oggetto è
nel pensare, soltanto cosí esso è in sé e per sé; com’è nell’intuizione
o nella rappresentazione, l’oggetto è apparenza o fenomeno”.^[^317]^ E
tuttavia questo io di cui le categorie sono dei momenti, o la categoria
di cui le determinazioni sono specie, cioè il concetto, non è l’io
umano, o l’anima sostanziale del dogmatismo: “Quando si rimanga alla
semplice rappresentazione dell’Io, quale sta davanti alla nostra
coscienza ordinaria, l’Io è soltanto quella cosa semplice, che vien
chiamata anche anima, cui il concetto, cui il concetto è inerente come
un possesso o una proprietà. Questa rappresentazione, che non si piglia
briga di comprendere né l’Io né il concetto, non può servire a render
piú facile o a promuovere il concepimento del concetto.”^[^318]^ Le
categorie caratterizzano per Kant l’intelletto soggettivo come anche la
struttura di ciò che è compreso (che pure in Kant rimane esperienza
possibile); esse sono insieme determinanti e riflettenti (benché la
categoria della modalità sia solo riflettente). Hegel supererà Kant
cogliendo l’aspetto intuitivo e insieme discorsivo dell’intelletto;
riconoscendo il pensiero assoluto come quel pensiero che si determina
pur rimanendo assoluto. Il Logos filosofico sarà proprio questo
movimento del pensiero (e, con il pensiero, di tutto l’essere). Ma anche
un altro elemento si rivela già nella categoria kantiana. La categoria è
una funzione dell’intelletto in quanto essa è universale, non sensibile,
e prende sempre in considerazione il *Tutto* in rapporto alla parte. Da
ciò anche la sua necessità, o la sua funzione di necessità. Quest’idea
della totalità, o di una quasi-totalità (l’insieme dei fenomeni come
esperienza possibile in Kant) è fondamentale. Pensare secondo le
categorie – ossia pensare – è sempre, in qualche misura, elevarsi alla
totalità. Nella minima percezione forse ogni coscienza avvolge la
totalità. Le categorie sono universali non solo perché convengono a ogni
individuo, a ogni questo, bensí perché sono i predicati del Tutto,
perché ciò di cui sempre si parla quando le si utilizza è il Tutto e
perché le categorie sono delle funzioni che permettono di pensare il
Tutto in relazione alla parte e l’intelletto nel sensibile. Il sensibile
è l’intuizione singolare; l’immanenza dell’intelletto è l’orizzonte
della Totalità. Le categorie racchiudono il Tutto nella singola
esperienza; sono dunque universali perché necessarie. Il pensiero ha
sempre per oggetto il mondo, il suo oggetto non tematico è l’universo
come un Tutto.

Appare qui, una volta di piú, l’ambiguità del criticismo. Se
l’esperienza *è*, allora essa come *essere* non assomiglia a una
particolare esperienza. Il pensiero non può esser separato dall’essere,
ma allora, per esso, l’essere non è piú un essere singolo, bensí
l’essere del Tutto, quell’essere che il concetto assoluto significa e
che si pensa e si determina nelle diverse categorie che ne sono le
specie. È necessario che l’io che è all’opera nella piú umile delle
esperienze sia tanto universale quanto lo è il suo oggetto. Altrimenti
ci si arresta a un monadismo, a una pluralità di esperienze che non
fanno di tutta l’esperienza un solo ed unico contesto.

Hegel assume le categorie come determinazioni di quel Tutto che è
l’essere nel pensiero. Perciò esse sono dei momenti dialetticamente
concatenati: ciascuna riflette le altre ed esprime un punto di vista sul
Tutto che esige di essere superato. “Ora, siccome alla ragione
appartengono e la pura essenza delle cose e la loro differenza, non si
potrebbe propriamente piú parlare di cose, vale a dire di un alcunché il
quale per la coscienza sia soltanto il negativo di se stessa. Che se le
molte categorie sono specie della categoria pura, questa è il loro
genere o la loro essenza, e non è opposta a loro. Quelle però son già un
che di doppio ed equivoco, il quale, nella sua molteplicità, ha in sé in
pari tempo l’esser-altro di contro alla categoria pura; e l’unità pura
deve in sé togliere la molteplicità, costituendosi cosí come unità
negativa delle differenze.”^[^319]^

La categoria appare dunque quale categoria del Tutto, dell’essere come
pure del sé universale. Ciascuna di esse, dicevamo, è un punto di vista
come la monade leibniziana, ma mentre la monade è una individualità
limitata, delimitata dall’esterno, questo punto di vista contiene al
proprio interno il motore del proprio superamento, del suo passare ad un
altro punto di vista. La categoria non è un’individualità sostanziale
come la monade, bensí un’espressione dell’Assoluto, un per-sé che si
risolve nel per-sé di tutti i per-sé; l’Assoluto, però, non esiste al di
fuori di queste espressioni, esso è la categoria universale la quale è
ciò che è nel proprio resultato, e non nella prima presupposizione:
l’essere che altro non è che nulla.

Le categorie della Logica hegeliana non sono allora solo generi
dell’essere, come in Aristotele, funzioni dell’io che servono per
pensare il quasi-Tutto dell’esperienza possibile, come in Kant, ma
espressioni dell’Assoluto stesso. Queste categorie sono pertanto non
solo le categorie dei fenomeni, il sostegno del sensibile o delle
scienze empiriche, ma anche i momenti di una *Logica della Filosofia*.
Ciascuna categoria è stata introdotta da un filosofo che ad essa si è
fermato, e mediante la quale ha pensato l’Assoluto. Tale osservazione è
estrinseca alla dialettica della Logica; permette di stabilire delle
corrispondenze tra la Logica e la storia della filosofia, ma la Logica
non è una storia in senso stretto, ciò che essa sviluppa è il
concatenarsi delle categorie, una genesi assoluta dell’essere. La logica
ontica di Aristotele è divenuta dapprima la logica trascendentale di
Kant e da ultimo la logica speculativa, onto-logica, di Hegel
(ontologica e ontica al contempo).

Le categorie sono dunque definizioni dell’Assoluto e non solamente del
mondo e del soggetto che pensa il mondo *hic et nunc*. Sebbene esprimano
il movimento della conoscenza – Essere, Essenza, Concetto – devono
essere colte indipendentemente da questo movimento, come puro Logos:
“Quando questo movimento venga raffigurato come il cammino del sapere,
allora cotesto cominciamento dell’essere e l’avanzamento che lo toglie
via e giunge all’essenza come ad un mediato appare quale attività del
conoscere che sia estrinseca all’essere e non tocchi per nulla la sua
propria natura. Ma questo andare è il movimento dell’essere stesso. Si
mostrò nell’essere, che per sua natura esso si interna, e che con questo
andare in sé diventa l’essenza. Se dunque l’assoluto fu primieramente
determinato come essere, è determinato ora come essenza.”^[^320]^

Con tale *Logica della filosofia* Hegel insegue l’obbiettivo supremo
della filosofia. Non solamente vuol concepire le determinazioni
fondamentali dell’esperienza, quelle che permettono di pensare
l’esperienza nella sua generalità e nella sua coerenza, ma riconosce
anche in ciascuna un momento che, dentro di sé, riflette il Tutto.
Parmenide ha concepito l’Assoluto come essere, e questa comprensione è
un momento dell’Assoluto. È necessario approfondirla come tale,
sapervisi soffermare senza confrontarla estrinsecamente con un altro
momento. La ragione assoluta si è manifestata come essere immediato
opponendosi al nulla. Tale manifestazione è costitutiva anche
dell’esperienza sensibile, è il primo pensiero del sensibile, pensiero
che però non è giustapposto a un altro, per esempio a quello dell’essere
come quantità – l’indifferenza delle determinazioni appartiene solo alla
natura; – è una maglia della catena dialettica, e come tale si lega a
un’altra, e diviene in lei stessa quest’altra. La difficoltà del compito
si deve al fatto che tale logica della filosofia – se in qualche misura
riproduce la storia – non è la storia della filosofia, in cui l’idea
assoluta si disperde nel tempo; non è una raccolta delle visioni del
mondo che si sono succedute, giacché queste si presentano ancora come
soggettive; essa è la storia eterna dell’essere che, da prima immediato,
si riflette poi come essenza, e coglie se stesso come proprio concetto,
come senso. Ma l’originalità di questa riduzione consiste nel fare del
Logos l’elemento assoluto del senso e di ogni senso; consiste nel
togliere l’ipoteca del sostrato e dell’io empirico cosí da aprire la
dimensione ontologica della comprensione che non si oppone all’essere,
in modo che ogni comprensione significante debba trovare il proprio
posto nel discorso infinito e circolare, cioè nel Logos. In esso senso e
non-senso si affrontano; il Logos è la forma circolare che significa la
disequazione di ogni forma particolare che è allora un contenuto
specifico. Esso è Tutto, compreso anti-Logos e non senso, ed è
comprensione di questo non senso in quanto tale, in quanto alienazione
del Logos. Kant ignorava la natura, e rifletteva solo la verità della
natura in una certa scienza; la sua filosofia poteva prolungarsi in
un’epistemologia critica, ma lasciando sempre al di fuori di sé la
natura come tale; il Logos hegeliano invece comprende anche la natura,
il sapere conosce anche la propria negazione. Se infine Hegel ritrova in
questa logica della filosofia i sistemi storici del passato, li
approfondisce non già come personali visioni del mondo, con curiosità
per le contingenze storiche, bensí come momenti che hanno in loro stessi
una certa organizzazione e hanno svelato sotto un certo aspetto
l’Assoluto. Ciò non significa disprezzare tali sistemi, questo non è un
modo di trattarli solo come mezzi: al contrario significa prendere sul
serio tali filosofie, cercare in esse ciò che, dell’essere assoluto, si
è riflesso. La confutazione di questi momenti non deve venir dal di
fuori; essa non consiste in una comparazione, ma in un approfondimento.
La dialettica dei sistemi deve riprodurre in certa misura la dialettica
dell’essere, se la dialettica non ha da essere solo chiacchiera e
fatuità.

### <span id="anchor-13"></span>Capitolo terzo\
\
\
L’ORGANIZZAZIONE DELLA LOGICA\
ESSERE, ESSENZA, CONCETTO

La Logica hegeliana è la genesi assoluta del senso, un senso che è a se
stesso il proprio senso, che non si oppone all’essere di cui è il senso,
ma che anzi è insieme senso ed essere. Questa genesi è come una crescita
organica, una perpetua riproduzione e un ingrandimento di sé; nessuna
finalità esterna, ma una finalità immanente, della quale la vita
organica è l’immagine nella natura. La contraddizione di questa crescita
è la sua intenzionalità immanente; come può arricchirsi? Il suo inizio
non contiene già implicitamente tutto ciò che sarà la sua fine? L’essere
immediato dell’inizio non è già l’Idea assoluta della fine? Un artista
ritrae senza posa gli stessi vólti; attraverso i suoi quadri è dato
seguire come un’intenzione che si esplicita e si precisa, che ignorava
se stessa nelle prime opere. Egli tuttavia non si ripete, questa
riproduzione è creazione, è insieme intuitiva e discorsiva. La totalità
è sempre immanente, l’inizio annuncia la fine, ma solo la fine permette
di comprendere retrospettivamente l’inizio. Non vi è altro mezzo per
concepire la Logica hegeliana. È sempre il Tutto a svilupparsi, a
riprodursi sotto una forma piú profonda e piú esplicita. Il circolo
dell’essenza riprende quello dell’Essere, e il circolo del Concetto
quello dell’Essenza. “Il Tutto non ha nulla di straordinario”,
straordinario è invece che si divida, che si esponga, ma che come
totalità non sia mai escluso da alcuna delle sue posizioni; o piuttosto
che nell’elemento del Logos nessuna parola possa significare lo
scomparire del Tutto. Esso in tanto è presente in quanto è escluso,
tolto; in tanto è presente in quanto manca, come negazione nella
posizione e come negatività interna. Il Tutto che si vorrebbe lasciar
fuori è di fatto dentro, come l’esterno che non è che un interno; queste
parole della rappresentazione, fuori e dentro, convengono alla natura
che realizza l’Idea assoluta nell’indifferenza spaziale, ma sono
dialettici nella forma assoluta, o nell’elemento del Logos. Ci è
accaduto di citare Bergson parlando di Hegel. Certo è difficile
immaginare due temperamenti filosofici tanto differenti; e tuttavia
medesima è l’idea creatrice che si presenta nella Logica hegeliana e
nello schema dinamico bergsoniano. Solo che in Hegel l’idea è veramente
idea, senso, mentre in Bergson è al di là o al di qua del senso. La
genesi, nel Logos hegeliano, è genesi comprensiva; l’essere si
comprende, e si comprende entro i limiti ontici di ogni comprensione.
Bisogna vedere nella Logica hegeliana quell’elemento assoluto di ogni
comprensione, di ogni significato, che è creazione nel mentre è
comprensione, poiché non si riferisce ad un altro da sé (essa contiene
quell’altro) e dunque non è la comprensione di qualche cosa, ma di sé e,
in quanto tale, comprensione di tutte le cose: essere e senso. Ciò che
il Logos hegeliano esclude è solo un monadismo che limiti la
riflessione, l’esistenza di strutture individuali insuperabili. Il Tutto
è Singolarità, ma la autentica Singolarità è semplicemente il Tutto
nell’apertura del proprio sviluppo – l’universale concreto – cioè
l’intelletto insieme intuitivo e discorsivo. Se non si penetra in questa
genesi assoluta, è facile rifiutarla, come ad esempio fa L. Brunschvicg
ne *La modalité du jugement*: “Lungi dall’essere il prodotto della
dialettica, lo spirito assoluto ne è al contrario la condizione e il
principio. Lo sviluppo dialettico deve il proprio movimento non al punto
da cui esso parte, ma al fine a cui esso tende; – è un che di estrinseco
nel mentre è parallelo all’essere – \[…\] è un dualismo.”^[^321]^ Solo
che l’originalità di Hegel consiste nel respingere questo accomodamento.
L’evoluzione dialettica è attrazione e pulsione: parte dall’essere
immediato e all’essere immediato ritorna; è verità solo in quanto verità
generata; d’altronde essa è *anche* un dualismo: è non già il
parallelismo di un Logos e di una Natura che mai si incontrano, come in
Spinoza, bensí il dualismo della mediazione. La Natura e il Logos sono
insieme contrari ed identici. Per questo motivo il Logos può pensare se
stesso e l’altro, contraddirsi in sé, e la Natura, che è l’anti-Logos,
apparire come Logos.

Il Logos è la verità assoluta come genesi di sé. Ma come è possibile
parlare di una verità della forma? La logica come scienza della forma
assoluta è per se stessa la verità, e, a differenza delle altre scienze
filosofiche, quelle della natura e dello spirito, è la *pura* verità:
“Questa forma è pertanto anche di una natura intieramente diversa da
come usualmente si piglia la forma logica. Essa è già per se stessa la
verità, in quanto questo contenuto è adequato alla sua forma o questa
realtà al suo concetto, ed è la verità pura, perché le determinazioni di
quello non hanno ancora la forma di un assoluto esser altro ossia
dell’assoluta immediatezza.”^[^322]^ La verità è, come Kant ha ripetuto,
la coincidenza del conoscere col suo oggetto, e questa definizione è di
grande, anzi del piú grande valore. Ma cosa si deve allora pensare del
pensiero kantiano, secondo cui la conoscenza razionale non è in grado di
afferrare le cose in sé e la realtà è estranea al concetto? “Si vede
subito che cotesta ragione che non sa mettersi d’accordo col suo
oggetto, colle cose in sé, e che le cose* *in sé che non si accordano
col concetto razionale, il concetto che non coincide con la realtà e una
realtà che non coincide col concetto, sono delle rappresentazioni prive
di verità. Se Kant avesse mantenuta in quella definizione della verità
l’idea di un intelletto intuitivo, quest’idea, che esprime la richiesta
coincidenza non l’avrebbe trattata come un parto della mente, ma anzi
come la verità.”^[^323]^ La forma assoluta non è infatti priva di
contenuto. Giacché è l’universale, pensiero intuitivo, essa ha se stessa
per contenuto, e in lei stessa il proprio essere. Kant aveva però
espresso questo principio della sintesi *a priori* (in cui la dualità
poteva essere conosciuta nell’unità). Avrebbe dunque dovuto constatare
l’assenza di reale incisività della propria critica al formalismo –
della critica di un criterio che sia valido per tutte le conoscenze.
“Sarebbe assurdo, ci dice Hegel, di domandare un criterio della verità
del contenuto della conoscenza. Ma secondo la definizione la verità non
è costituita dal contenuto, sibbene dalla coincidenza del contenuto col
concetto.”^[^324]^ Separare il contenuto come un essere estraneo, e
cercare la *verità* di un tal contenuto, dimenticando che la verità è
l’*accordo*, significa fare di questo contenuto un contenuto
inconcepibile, senz’anima, senza senso. Se ora, partendo da tale
separazione, si considera il logico stesso come senza contenuto, il
pensiero puramente astratto e vuoto, nel senso corrente del formalismo,
è egualmente vano parlare di accordo (poiché per l’accordo occorrono
essenzialmente due termini), e dunque di verità. La questione della
verità era stata posta da Kant in modo ben piú penetrante con la sua
nozione di pensiero sintetico *a priori*, cioè di un pensiero capace di
essere per se stesso il proprio contenuto: “La logica, essendo la
scienza della forma assoluta, questo formale, per essere un vero, deve
avere in lui stesso un contenuto che sia adequato alla sua forma, e ciò
tanto piú in quanto il formale logico dev’essere la sua forma pura,
epperò la verità logica la pura verità stessa.”^[^325]^ Ciò che
caratterizza l’elemento logico è precisamente quell’adeguazione della
realtà al concetto che è lo sviluppo integrale della forma. La logica
non è la verità concreta, quella dell’Idea nella natura o nello spirito,
ma la verità pura, lo sviluppo del concetto nella sua realtà e della
realtà nel suo concetto: la vita del concetto. Quando si considerano le
forme della logica, ci si avvede del fatto che, prese nel loro
isolamento, esse sono senza verità, poiché in quanto sono *certe* forme,
esse hanno un contenuto inadeguato a tutto il movimento pensante, al
concepire stesso. Ad esempio il Giudizio affermativo è considerato nella
sua forma come vero, dal momento che si riferisce esclusivamente al
contenuto; ma questo Giudizio è dialettico nella sua forma. Esso dice
che il singolare è universale, che l’essere è concetto: si contraddice
in se stesso, è privo di ciò che è richiesto nella definizione della
verità: l’accordo del concetto e del suo oggetto. Il concetto assoluto
(la forma unica) deve allora ritrovarsi in tutti i suoi momenti, nelle
forme che, in quanto molteplici, si manifestano come contenuto. Cosí
ogni determinazione non è niente piú che una evanescente grandezza nella
totalità di questa verità che è vita assoluta, assoluta autocoscienza:
“Il vero è il trionfo bacchico dove non c’è membro che non sia ebbro; e
poiché ogni membro nel mentre si isola altrettanto immediatamente si
risolve, – il trionfo è altrettanto la quiete trasparente e
semplice.”^[^326]^ La scienza della logica è perciò la verità pura, e la
difficoltà per Hegel diviene quella di spiegare “l’assoluto esser-altro
o l’assoluta immediatezza”, la natura e lo spirito, in quanto vi sono
anche, nella filosofia, delle scienze concrete, una filosofia della
natura e una filosofia dello spirito, ciò che a Jena Hegel chiamava la
*Realphilosophie*. Non si tratta solo delle scienze empiriche esaminate
nella *Fenomenologia*: “Queste scienze concrete riescono ad ogni modo ad
una forma piú reale dell’Idea, che non la logica, ma in pari tempo non
quasi si volgessero daccapo a quella realtà, che la coscienza elevatasi
al di sopra della sua apparenza fino a farsi scienza ha abbandonata, o
quasi nuovamente tornassero all’uso di forme, come son quelle categorie
e quelle determinazioni della riflessione, la cui finità e non verità si
è fatta vedere nella logica. Anzi la logica mostra l’innalzamento
dell’Idea fino al grado da cui diventa la creatrice della natura e passa
alla forma di una immediatezza concreta, il cui concetto rompe però
daccapo anche questa forma per divenire a se stesso quale spirito
concreto”, il quale, al suo piú alto grado è per l’appunto il Logos, la
filosofia.^[^327]^ L’elemento logico si mostra come la mediazione
suprema, esiste immediatamente come natura e come spirito finito, ma
come spirito si compie in se stesso, ritorna a sé.

La Logica è la genesi dell’Idea assoluta. “Soltanto l’idea assoluta”,
che contiene tutta la vita del pensiero nell’elemento dell’universalità,
è per Hegel “essere, vita che non passa, verità di sé conscia, ed è
tutta la verità.”^[^328]^ Essa è il solo oggetto e la sola forma della
filosofia: “Contenendo in sé ogni determinatezza, ed essendo questa sua
essenza di tornare a sé attraverso il suo proprio determinarsi o
particolarizzarsi, essa ha diverse configurazioni, e il compito della
filosofia è di conoscerla in queste.”^[^329]^ La natura e lo spirito
sono modi distinti di manifestare il suo esserci – l’indifferenza
spaziale e la dispersione temporale – cosí come l’arte e la religione
sono i suoi diversi modi di cogliersi e darsi un essere a immagine di
sé. Ma la filosofia è il modo supremo – il solo autentico – di cogliere
l’Idea assoluta, perché la sua modalità, il concetto, è la piú alta e la
sola secondo cui la verità esiste come tale. La filosofia comprende
quindi in sé quelle figure della finità reale che costituiscono la
natura e quelle della finità ideale che costituiscono lo spirito; le
concepisce come concepisce la religione e l’arte, ma concepisce se
stessa. Questo concepire se stessa è “soprattutto la Logica”, ove la
limitazione *soprattutto* significa che la Logica può ben essere
riguardata come una guisa particolare, “ma mentre la guisa indica una
specie* *particolare \[…\] della forma, la logicità è al contrario la
guisa universale in cui tutte le guise particolari son tolte e
inviluppate.”^[^330]^ Cosí, per la filosofia, comprendere la natura e lo
spirito significa vedere nel Logos la fonte creatrice stessa, è vedere
attraverso il Logos. Il linguaggio è la dimora dell’essere come senso.
Il Logos è il verbo originario, primigenio, che è un esternarsi, ma però
tale che, non appena apparso, è già scomparso. Hegel dice che la sola
determinazione per il senso è di intendere se stesso, di comprendersi; è
il puro pensiero nel quale la differenza (che si libererà nella
esteriorità della natura e nello spirito finito) è l’alterità che
conduce il pensiero a superarsi.^[^331]^

Sono state rivolte a Hegel due opposte critiche sul rapporto della
Logica alla natura e allo spirito. Marx, ad esempio, l’ha accusato di
ritrovare sempre l’elemento logico nella filosofia della natura e della
storia, anziché vedere in quell’elemento un riflesso dell’essere
concreto, una scarna ombra; la filosofia concreta di Hegel sarebbe
impoverita e come sclerotizzata dal continuo ritrovamento e dalla
continua ripresa dell’idea in luogo del contenuto reale. Ma è stato
anche detto che l’immensa ricchezza della Logica di Hegel era presa a
prestito dall’esperienza delle scienze concrete, e che la sua Logica
dissimulava un empirismo di fondo. Questi due biasimi si elidono di
fatto a vicenda. Possono essere giustificati nel tale o talaltro caso
particolare, ma nell’insieme misconoscono il concetto che Hegel ha di
Logos ed esperienza, di *a priori* ed *a posteriori*. La Logica si
contrappone all’esperienza come l’ontologia all’antropologia.
L’ambizione hegeliana non è quella di far senza l’esperienza, ma di
*ridurre* (nel senso moderno del termine) l’antropologico, e di
mostrare, nel seno stesso dell’onto-logico, che “la filosofia deve
alienarsi”.^[^332]^ La sola filosofia è, cosí, l’elemento della verità e
di tutta la verità.

Se il Logos è lo sviluppo integrale e organico dell’intuizione
intellettuale, il *metodo* della Logica appare come la coscienza della
sua universalità che accompagna ogni movimento: “Il metodo non è altro
che la struttura dell’intiero presentato nella sua piú pura
essenza.”^[^333]^ Non è piú adeguato, qui, il senso corrente della
parola ‘metodo’ e bisogna evitare fraintendimenti. Il metodo che è
l’universale della Logica non separa l’oggettivo dal soggettivo. Quale
metodo assoluto è il contrario del sapere strumentale o della
riflessione esterna meramente soggettiva. Ciò si comprende grazie alla
nozione di cominciamento della Logica, che deve essere privo di
presupposti. Il cominciamento non può che essere un immediato. Cosí le
tre pulsazioni del Logos, l’Essere, l’Essenza, il Concetto, sono degli
immediati, ma il vero cominciamento è il primo immediato, l’Essere. Non
è l’immediato sensibile, ma l’immediato del puro pensiero, “che si può
anche esser chiamato intuire soprasensibile o interno.”^[^334]^ La
conoscenza finita non smette di ripetere che bisogna riferire il
pensiero all’essere, cioè che si deve *mostrare*, delimitare l’essere
che c’è, ma indicare e delimitare sono già una mediazione, e quando si
esige una dimostrazione dell’essere si intende dire che si vuole
determinare l’essere, farlo uscire dall’astrazione del puro pensiero,
dal solo rapporto a sé. Dimostrare l’essere è dunque realizzare il
concetto, determinarlo. Nella *Scienza della logica*, si ritrova fin
dall’inizio proprio quell’esperienza della conoscenza che è la
realizzazione o la determinazione del concetto. L’essere, riguardato
come irriducibile al puro pensiero, è il rapporto assoluto a sé, che è
anche il puro pensiero. Il pensiero non è privo d’essere, semmai manca
di determinazione; ed egualmente l’essere, puro rapporto a sé. La loro
opposizione nella forma dell’essere e del nulla, dell’essere e del
problema dell’essere, è reciproca. Ciò che si richiede è il superamento
di quel puro rapporto a sé.

Per il metodo, il cominciamento è l’universale, ciò che è senza
determinazione. Ma proprio questa stessa semplicità del cominciamento è
la sua determinazione. Il metodo, in quanto coscienza di questa
indeterminata universalità, sa che essa è soloun momento e che il
concetto non è ancora determinato in sé e per sé. Ma se si arresta a
questa coscienza soggettiva, il metodo viene a considerare il
cominciamento come l’astratto *privo* di qualcosa, e l’astrazione come
quell’operazione psicologica che, avendo da principio messo da parte ciò
di cui è astrazione, pretende di completarsi con quello e cerca allora
ciò che si deve *aggiungere* a tale cominciamento, come se il pensiero,
che è pensiero ed essere, non fosse a se stesso il proprio contenuto,
come se il suo sviluppo non fosse immanente.

L’immediato del cominciamento, in quanto è cominciamento, è in lui
stesso la propria negazione e l’impulso a superarsi quale cominciamento.
L’universale non è solamente l’astratto, ma l’oggettivamente universale,
la totalità concreta in sé ma non per sé. È dunque l’essere in sé che
non è ancora per sé, il Tutto come immediato e non come mediazione. Il
cominciamento è dunque l’Assoluto, lo è in sé, e lo sviluppo è la
presentazione dell’Assoluto, il suo divenire per-sé. Ma poiché
l’Assoluto è ancora in sé, non è l’Assoluto, né il concetto posto, né
l’Idea. Il progressivo presentarsi non è un sovrappiú, un che di
*superfluo*, come se l’Assoluto fosse già prima del suo presentarsi. “Ma
l’avanzare consiste anzi in ciò che l’universale determina se stesso ed
è per* *sé l’universale, vale a dire \[…\] soggetto.”^[^335]^ La verità
è tale solo nella sua genesi. Ponendo l’immediato come totalità
oggettiva lo si contrappone alla sua mediazione. Il cominciamento è
l’immediato, ma in ciò è la sua determinazione , la sua negazione; il
suo rapporto a sé non è ancora l’unità divenuta, il rapporto posto.
L’immediato che non è divenuto non è *niente*, ma questo niente è già la
sua mediatezza, la sua prima posizione. È per questo niente che esso si
espone e diviene. L’essenziale è che il metodo assoluto trovi e
riconosca in ciò la determinazione dell’universale. La conoscenza finita
riprende ciò che aveva lasciato da parte con l’astrazione, ma il metodo
assoluto, non essendo estrinseco al proprio oggetto, trova in quello la
determinazione che gli è immanente, ne segue il movimento e non opera
dall’esterno. Per tal motivo il metodo è *analitico*: “Ciò deriva
dall’assoluta oggettività del concetto, della quale il metodo è la
certezza \[…\] Questo è quel che Platone esigeva dal conoscere, di
considerar cioè le cose in sé e per se stesse,”^\\ [^336]^ Questo metodo
è però insieme anche *sintetico*, giacché il suo oggetto, determinato
immediatamente come semplice universale, viene a mostrarsi come un
altro, per via della determinazione della immediatezza ch’esso possiede.
Questo processo tanto analitico (immanente) quanto sintetico (passaggio
all’altro) è la dialettica. Perciò la *dialettica* è il metodo della
filosofia.

Ordinariamente si concepisce la dialettica come se mettesse capo a un
risultato meramente negativo, e questo risultato viene interpretato in
svariati modi. La dialettica manifesterebbe l’inesistenza dell’oggetto;
cosí gli Eleati, mediante la dialettica, negavano il mutamento e il
movimento. Essa mostrerebbe la vacuità di una conoscenza, la vacuità o
vanità, della dialettica stessa; cosí Diogene si dà a un silenzioso
avanti e indietro contro la dialettica che negava il moto; sdegnosamente
egli pretende cosí di mostrare l’inanità di quel linguaggio che prova
troppo e gli oppone una silenziosa risposta. Oppure è la dialettica che
risponde alla dialettica; Socrate si dà a una dialettica ironica contro
l’instabile dialettica dei Sofisti; ma egli stesso diviene vittima di
questa dialettica, della collera sollevata contro di essa, accusata di
render vacillanti le stabili posizioni dell’etica. Infine, la dialettica
mostrerebbe l’inanità della pura conoscenza nel suo insieme; questo fa
la dialettica trascendentale nella *Critica della ragion pura*. Ma,
osserva Hegel, questa si applica all’oggetto o al conoscere, e non ci si
avvede che essa si applica anche alle determinazioni. Vi si vede
soprattutto l’opposizione “o… o”, che lascia intatta ciascuna delle
ipotesi determinate. Vera preda della dialettica sono però proprio le
determinazioni, e non v’è oggetto stabile sotto di loro. È la cosa
stessa che è dialettica nelle proprie determinazioni, o, se si
preferisce, è il movimento dialettico delle determinazioni a costituire
la cosa stessa. Si comprende allora la positività della dialettica,
giacché “ogni nulla è il nulla di ciò da cui risulta.”^[^337]^

Il primo termine è sempre l’universale come immediato, ma cosí è
determinato, e questa determinazione è la negazione che quello ha in se
stesso. Perciò il primo termine passa nel secondo che è il negativo, è
il *suo* altro. L’essere non è se stesso, è il nulla. Questo secondo
termine è la piattaforma girevole del movimento dialettico, è il
*doppiamente negativo*. Esso è da principio l’altro, la negazione del
primo; ma, considerato a parte, ristabilisce il primo. Il nulla è sempre
il nulla dell’essere; in quanto altro ristabilisce senza posa l’altro di
cui è l’altro; è in lui stesso l’altro dell’altro; perciò in esso si
affina la punta dialettica; esso è la negazione infinita, il secondo
negativo, la negazione della negazione ovverosia la negatività.
Ricompare allora come terzo termine, come l’emergere di tutto il
movimento, la prima positività, ma si tratta ora di una positività
divenuta e, come tale, una positività seconda che si offre come un nuovo
immediato. La giustificazione del principio è il suo nuovo avanzamento,
giacché è un nuovo immediato e il cominciamento di un nuovo ciclo. Il
conflitto dell’essere e del nulla si esaurisce nell’instabilità del
divenire, ma il divenuto, l’esserci, è una nuova immediatezza. Il
processo in qualche modo si congela. Nel movimento totale l’essenza è
l’instabilità del secondo momento dialettico. In essa l’essere si nega,
non piú nella forma immediata dell’essere, come nulla, ma in se stesso;
l’essere appare, è essere e non essere, come essenza ed apparenza,
appare in se stesso e non è se non tale riflettersi. Ma questa negazione
dell’essere immediato si nega; il concetto che si compie con l’Idea
assoluta ristabilisce l’essere immediato iniziale; l’Idea assoluta è
identica alla natura: “il regressivo fondare il cominciamento, e il
progressivo determinarlo ulteriormente cadono l’uno nell’altro e son lo
stesso.”^[^338]^

L’Essere, l’Essenza, il Concetto sono le tre pulsazioni del Logos, tre
circoli che riproducono, a differenti livelli, il medesimo tema
fondamentale. Il germe, la cellula iniziale, è l’essere, il nulla, il
divenire. L’essere si determina solo mediante il nulla, è il nulla di
sé, come apparirà al livello dell’essenza, poiché l’essenza è la
negazione interna di tutta la sfera dell’essere. Il nulla era la
negazione nella figura dell’essere. Il nulla è un immediato come
l’essere; il passaggio dall’essere al nulla, come quella dal nulla
all’essere, non è che un passare, il divenire, un presentimento di
quello che sarà il vero passare: la mediazione. La sfera dell’essenza
che è la prima negazione dell’essere – poi la negazione di se stessa – è
il campo della riflessione, della scissione; l’essere si oppone a se
stesso, si nega come essere, e si pone come essenza; ma l’essenza è
l’apparenza; è nell’apparenza e qui solo, vale a dire
nell’essere-negato, che l’essenza si pone. Il raddoppiamento
dell’essenza e dell’apparenza è l’apparenza tutt’intera, di modo che
l’essenza è un’apparenza ontologica. La riflessione nega se stessa;
l’essere come concezione dell’essere, essenza dell’essere, non è
distinto dall’essere stesso, la possibilità ontologica della realtà.
Perciò la terza sfera, quella del concetto riprende il medesimo tema
nell’elemento della mediazione, della comprensione di sé. L’essere
immediato passa e diviene, la sua concezione cade al di fuori di lui;
l’essenza è la riflessione dell’essere, la sua apparenza e la sua
intelligibilità, ma quest’intelligibilità, questa concezione, sono
insieme separate e inseparabili dalla apparenza. L’essenza, come
riflessione opposta all’immediatezza, è la contraddizione irrisolta.
Perciò in tanto la riflessione ristabilisce la prima immediatezza
dell’essere, in quanto quest’immediatezza si era riflessa nell’essenza.
È l’immediato stesso che si concepisce; la realtà effettuale non esiste
solamente, come nell’immediatezza dell’essere, non è solamente compresa
nella sua essenza, come nell’essenza e nella riflessione: è essa stessa
il proprio senso, e questo Senso è il suo essere. L’essere si è riflesso
in se stesso, e, in questa riflessione, è come senso. La logica
soggettiva, o logica del concetto, è la logica del senso; quest’ultimo
non è però un soggetto opposto all’oggetto, ma l’essere che è la propria
autocoscienza, il proprio senso, e questa autocoscienza, a sua volta, è
l’essere stesso, l’Idea assoluta dispersa nella natura e nella storia.
Nel Logos, l’essere si pensa, non fonda la sua intelligibilità dietro di
sé, ma in se stesso; esso *in tanto si pensa in quanto si trova*. I
momenti del Logos sono contenuti in questo termine tedesco:
*Selbstbewusstsein*, l’essere, l’apparire, il sé.

La logica dell’essere corrisponde all’*estetica trascendentale*. È la
logica del sensibile in quanto il sensibile è conservato nel Logos. “La
filosofia offre l’intellezione concettuale di ciò che ne è della realtà
dell’essere sensibile”, e ciò è possibile perché il senso è sensibile, è
nella parola “solo per dileguare”. La logica dell’essenza corrisponde
all’*analitica trascendentale*; è l’intelletto dell’essere. Ma la logica
dell’essenza non è solo la logica della scienza del mondo fenomenico, ma
anche la logica di quella metafisica che fa dell’essenza la condizione
dell’esistenza. Le categorie sono infatti tanto le categorie
dell’esperienza quanto le categorie dell’Assoluto. Infine la logica del
concetto corrisponde alla *dialettica trascendentale*, quell’Idea che
Kant ha considerato meramente regolatrice, perché voleva riconoscere
come metafisica solo l’antico dogmatismo, la metafisica del mondo
intelligibile, senza aver preso esplicita coscienza del fatto che la
logica trascendentale era già in sé logica speculativa e che la logicità
dell’essere si sostituiva all’essere della logica. Con la logica del
concetto, la categoria del senso diviene la verità delle categorie
dell’essere e dell’essenza.

La logica dell’essere è la logica dell’immediato. Essa dice quel
comparire e quello scomparire del sensibile che il primo capitolo della
*Fenomenologia* descrive. L’essere del sensibile è nel suo
annientamento: esso passa. Ma nel suo annientamento ritorna. L’essere
continua nel nulla, e il nulla nell’essere. Il divenire è permanente.
L’immediato non concepisce se stesso; la mediazione è bensí presente, ma
lo è immediatamente come divenire. L’essere si nega e si conserva nella
sua negazione, ma al livello dell’immediato la contraddizione e
l’identità non esistono come tali. L’essere diviene un altro essere.
Questo crollo del sensibile è la condizione della sua intelligibilità,
del suo raccogliersi nel ricordo; si può dire che il divenire del
sensibile sia in sé il suo essenziarsi, ma che non esiste come tale.
Perciò le determinazioni in questa sfera dell’immediato si escludono o
si identificano immediatamente. L’essere è, non è piú, diviene, e il
divenire è l’instabile scambio dell’essere e del nulla. L’essere non
passa in se stesso, non si rapporta a se stesso nel suo altro, non si
riflette. La contraddizione e l’identità sono immediatamente poiché
esistono nella natura con il movimento.^[^339]^

L’opposizione dell’essere e del nulla, e la successiva prima sintesi
concreta, il divenire, costituiscono la base di tutta la logica. Ma i
tre termini sono inseparabili. Si può anche dire che è l’essere a
dividersi in essere e nulla, e a mostrarsi allora come divenire. La
logica hegeliana non parte da due termini estrinseci che essa combini,
ma dalla mediazione. Esplicitamente, la logica dell’essere non conosce
che l’opposizione dell’essere e del nulla; implicitamente, come rivelerà
il seguito, quest’opposizione è parimenti quella dell’essere e del
pensiero dell’essere, dell’essere e del problema dell’essere. È l’essere
che è problema a se stesso. Ma in forma immediata, per esempio nella
natura, è il puro divenire la mediazione esistente. È perché passa che
l’essere si interiorizza e si comprende. L’oblio e la memoria hanno un
significato ontologico. Solo che la sfera dell’essere dovrà negarsi
tutt’intera come sfera dell’immediato affinché appaia l’essenza.

L’inquieto divenire ristabilisce una positività. L’esserci è l’essere
divenuto. Miscuglio di essere e nulla, esso è essenzialmente finito, ma
la sua finità presuppone l’infinità. Anche quest’ultima può esistere in
modo immediato, ed è la cattiva infinità, la serie indefinita di
qualcosa e del suo altro. Qualità e quantità sono le due categorie
fondamentali di quest’esserci, e la logica dell’essere è una logica
descrittiva e una logica della pura quantità. La qualità è la
determinazione immediata che fa uno con l’essere; la quantità segna un
ritorno alla prima indeterminatezza. La loro sintesi, la misura, è il
passaggio dell’essere all’essenza; è l’inizio del rapporto a sé
nell’immediato. Il cambiamento qualitativo, l’indefinito del *quanto*
sempre “simile a sé, che si neghi o s’accresca”,^[^340]^ è l’esteriorità
a se stesso. Tale esteriorità a sé riconduce alla determinazione
intrinseca e qualitativa. Essa è sempre una oscillazione attorno a una
misura. “Tutto ha una misura”:^[^341]^ è uno dei piú alti pensieri della
filosofia greca, dice Hegel. In questa logica dell’immediato che, a
seconda di come la si riguardi, è l’ombra o la verità del sensibile,
l’infinito si presenta nella sua immediata opposizione al finito. Ma il
progresso all’infinito, ovvero ciò che è senza fine, è la differenza
immediata che non si riflette come identità, come rapporto a sé. La
misura è già l’essenza nell’immediato. È il ritorno immediato a sé
nell’esteriorità.

Dire che l’Assoluto è l’essere significa dire che è in sé: che è la
sfera perfetta di cui parlava Parmenide; ma per chi è in sé questo
in-sé, determinato come essere? L’essere è in sé; è il rapporto a sé
solo; tali giudizi già superano quest’essere immediato, l’essenza stessa
del rapporto a sé è un superamento dell’essere. L’essere non è ancora
in-sé per sé. Le prime filosofie della natura sono un’espressione
ingenua di quel pensiero dell’essere, che Parmenide dice.

L’essenza è l’essere che diviene in sé per sé. Esso era in sé identico a
se stesso nel suo contrario, il nulla; passava, ma ritrovava sempre se
medesimo, l’essere nell’imperituro divenire; ma questo ritorno a sé non
si compie al livello dell’essere immediato. L’essere non si rifletteva,
non si poteva dire che ritrovava se stesso, giacché questo *se stesso*
presuppone una riflessione come riflessione, un *sé* assoluto
dell’essere.

È proprio tale riflessione quella che viene presentata nella logica
dell’essenza. L’essere non passa piú indefinitamente fuori di sé: passa
anzi in se stesso, si riflette. La logica dell’essenza corrisponde alla
conoscenza, all’elaborazione del sensibile, ma, appunto, è solo una
corrispondenza. La riflessione non è la riflessione esterna dell’essere
in un soggetto conoscente, bensí la riflessione interna dell’essere
stesso. Al contrario, è il Logos che permette di comprendere il momento
ontologico della coscienza. L’essere si interiorizza come nel conoscere
la memoria interiorizza l’intuizione sensibile. Il passato è essenza.

L’essenza è la negazione – la prima – dell’essere, e dell’essere nella
sua totalità quale esso si è presentato nella sfera precedente. A questo
nuovo livello, si riprodurranno le determinazioni dell’essere, ma come
determinazioni riflesse. L’essere immediato negato nella sua totalità,
l’essere che diviene il proprio nulla, è l’*essenza*, l’intelligibilità
dell’essere, il suo in-sé per sé, ma ancora nell’elemento dell’in-sé; ma
è parimenti l’*apparenza*: infatti cos’altro è la apparenza se non
l’esser-negato? Parlare di apparenza laddove si parlava d’essere è
ancora parlare dell’essere, poiché l’essenza in un certo senso è; ma è
anche negare l’essere, poiché si deve ben dire che l’apparenza non è
perché non è che apparenza. Questi due aspetti della logica dell’essenza
(ossia l’essere si nega e dunque si pone dietro di sé, a fondamento,
come *essenza*, e l’essere immediato che si nega è divenuto *apparenza*)
sono un solo e medesimo movimento; la contraddizione dell’essenza o
della riflessione è tale, che essa è essenza ed apparenza al contempo,
negazione dell’essere come immediato e, in questa negazione, posizione
dell’essere come essenza. L’intera logica dell’essenza è logica
dell’apparire; l’essere è completamente divenuto *apparire*, e si può
pertanto dire “non è che una apparenza”, e “tutto è nell’apparire”.

La distinzione di essenziale e inessenziale al livello dell’essenza è
una reminiscenza dell’immediato, poiché non vi sono due esseri;
d’altronde tale distinzione è arbitraria, dipende da un terzo, ed è
relativa a una riflessione esterna, invece l’essenza è la riflessione
interna dell’essere che appare a sé in se medesimo: “La parvenza è
quello stesso che è la riflessione”.^[^342]^ Questa riflessione come
tale è l’identità, la differenza, la contraddizione. Tali essenzialità
sono costitutive della riflessione. L’essere che appare è identico a se
stesso nella sua differenza, che è differenza essenziale, cioè
differenza di sé da sé; è differente da sé nella sua identità: si
contraddice. L’essenza è del resto la contraddizione irrisolta, poiché è
al contempo negazione dell’essere e negazione di questa negazione,
negatività, ma ancora astratta, ridotta al puro conflitto dialettico. Il
movimento della logica dell’essenza è un solo movimento che è doppio: è
quel movimento per cui l’essere si nega, si fa parvenza, e quello
mediante il quale negandosi si pone, si fa l’essenza nell’apparenza.

L’essenza è il contraccolpo dell’essere nel suo nulla, il *fondamento*,
e l’emergere del fondamento nell’*apparenza*. Perciò i suoi momenti
sono: la *Riflessione* che mette capo al fondamento; il *Fenomeno* che è
l’essere negato e fondato, la *Realtà* che è l’unità del fondamento e
del Fenomeno, dell’essenza e dell’apparenza. L’essenza è la divisione
dell’essere in se stesso, il segreto dell’essere e l’iniziazione ad
esso; ma tale segreto è la sua intelligibilità, la sua concepibilità. Il
segreto dell’essere è la possibilità stessa dell’essere, ma questa,
separata dall’essere, è un miraggio ontologico che induce a credere in
una metafisica, in una sostanza distinta dai suoi accidenti, in una
causa distinta dai suoi effetti, in una possibilità ontologica distinta
dalla realtà ontica. Per comprendersi, per porsi, l’essere si aliena da
sé. L’essenza è il momento dialettico di quest’alienazione; si potrebbe
dire che è la *coscienza infelice* dell’ontologia.

L’essere immediato affonda nell’essenza come nelle proprie condizioni di
intelligibilità; ma queste fanno uno con il manifestarsi stesso.
L’essenza è il manifestarsi nella sua Totalità. L’intelligibilità è per
intero nello sviluppo della manifestazione nella categoria della Realtà
effettuale. Nella realtà effettuale non c’è un contenuto assoluto (la
sostanza) di cui la forma sia manifestazione (*mysterium magnum revelans
se ipsum*): il *revelans se ipsum* è tutto, ed è lo stesso *mysterium
magnum*: “Come questo movimento dell’esposizione il quale sostiene se
stesso, come *guisa e maniera* che è la sua assoluta identità con se
stesso, l’assoluto è *espressione*, non di un interno, non di fronte a
un altro, ma è solo come assoluto manifestarsi per se stesso. E cosí è
realtà.”^[^343]^ La prefazione della *Fenomenologia* diceva: La
manifestazione “è un sorgere e un passare che né sorge né passa, ma che
è in sé e costituisce l’effettualità e il movimento della vita e della
verità.”^[^344]^

Questa realtà effettuale è la necessità concepita. L’analisi hegeliana
dei rapporti tra possibile, reale e necessario è forse quella piú
illuminante tra tutte le dialettiche dell’essenza. La realtà effettuale
non ha fondamento in una possibilità che sia al di là di lei: è a lei
stessa la propria possibilità. Certo, l’essere si fonda, ma si fonda su
di sé; esso è perché è possibile, ma è possibile perché è. Quell’azzardo
trascendentale di cui parlava Kant nella *Critica del giudizio*, e che
era il combinarsi della contingenza e della necessità condizionale, è
per Hegel la necessità assoluta, poiché la realtà non si riferisce a
nient’altro, e cosí essa si fonda e si concepisce. Il Logos non è la
possibilità dell’esistente al di fuori dell’esistente, ma il concepire
l’esistente, e l’esistente come altro è incluso nella propria
concezione. Il possibile che sia solo possibile è impossibile, si
contraddice; il possibile, perciò, è possibile perché è, ma è perché è
possibile. La Realtà effettuale come Totalità è la vera sintesi
dialettica della possibilità e della realtà. In tal modo è la necessità
compresa.

Ma la necessità compresa non è la necessità che *si* comprende. È
conosciuta ma non si riconosce. L’essenza è sí l’essere-in-sé-e-per-sé,
ma ancora in sé. La sua comprensione non è la comprensione di sé.
L’essenza ha reintrodotto l’immediatezza dell’essere; perciò non è piú
essenza, ma concetto.

Nell’essenza appare l’essere-in-sé, ma tale apparire è il suo apparire,
la sua posizione. Non semplicemente l’essere che appare, ma l’essere che
appare a se stesso e dunque si riconosce. Il movimento del proprio
autoporsi, ecco ciò che Hegel chiama il *concetto*, che noi potremmo
tradurre con il termine *senso*. La logica del concetto riprende al
proprio livello tutte le determinazioni dell’essere e dell’essenza, ma
le riprende per mostrare come *si costituiscono*, come si pongono e si
generano. Questa genesi del senso era implicita nelle sfere precedenti;
è la Logica, poiché la Logica è la costituzione dell’essere come senso,
la comprensione, non già come riferimento a una cosa compresa, distinta
dal movimento di comprendere, ma questo stesso movimento come genesi
intelligibile della cosa (e la cosa stessa altro non è che tale
movimento). La Logica è la forma assoluta che è a lei stessa il suo
oggetto, come un poema il cui oggetto fosse la poesia e contenesse
intrinsecamente per ciò stesso la particolarità di ogni poema; ma
siffatto “contenere” non ha nulla di spaziale; il senso universale
contiene intrinsecamente ogni senso particolare. Solo che questo senso
non era ancora per sé nelle altre sezioni della Logica: era
immediatamente nel divenire dell’essere, come fondamento dietro
l’apparenza, come essenza; ora si sa come senso di tutti i sensi. Di
questa logica del concetto o del senso Hegel dice che essa è la logica
soggettiva, ma si tratta del soggetto o del sé che è immanente in ogni
oggetto, e non di una soggettività distinta dall’essere. Prova ne è la
dialettica dell’essere e del senso che riconduce la fine della Logica al
suo inizio. L’essere si è mostrato attraverso l’essenza come senso, ma
il senso è anche essere; o piuttosto l’essere già rinviava al senso, era
un *senso perduto*, un *senso dimenticato*, come il senso è
l’interiorità del ricordare ripresa nell’essere. L’oblio e il ricordo
sono nel campo della conoscenza il corrispondente di questa distinzione
dialettica di essere e senso, a condizione di non fissare il ricordo in
un in sé (ciò sarebbe l’essenza), ma di vedervi piuttosto il movimento
del raccogliere nel ricordo, la genesi comprensiva che costituisce il
passato. La reminiscenza non rinvia a un’essenza prima, ma anzi
l’essenza è costituita dall’atto originario della reminiscenza. Il senso
è l’essenza che comprende se stessa, ponendosi come essenza. L’essenza è
rispetto al senso ciò che l’essere era rispetto all’essenza. L’essere
era essenza in sé, l’essenza è senso in sé; essa è come un secondo
essere dietro al primo, ma qualora non si faccia piú astrazione dalla
sua posizione, qualora la si comprenda come tale che si pone, si fonda,
essa non è piú essenza, ma senso.^[^345]^

Il concetto è innanzitutto il medio del senso in generale, il medio di
ogni genesi comprensiva. Il concetto è senso universale che tale sempre
rimane in ogni senso particolare e supera se stesso, come nella parola,
ed è un superamento esistente. Il suo determinarsi è il giudizio che, al
livello del concetto, riproduce la scissione dell’essenza, l’apparire
del particolare nell’universale e dell’universale nel particolare. La
determinatezza accolta nell’universale è senso, ma il rapporto immediato
si sviluppa solo per la mediazione, per il ragionamento che esplicita le
relazioni del particolare e dell’universale. A questo punto il senso è
sviluppato come tale, e perciò è, il suo esser-senso è oggetto e
oggettività. La *mediazione è l’oggetto*, e l’*oggetto è mediazione*.
Quest’unità è ciò che Hegel chiama l’Idea assoluta, il senso che è, e
l’essere che è senso. Il senso non è solo oggetto a se stesso, è anche
oggetto tolto. L’Idea assoluta è tanto, come senso, il Logos, quanto,
come senso perduto, immediatezza, la natura.

La logica del concetto corrisponde alla grande svolta rappresentata,
nella storia della filosofia, dalla logica trascendentale. Kant l’ha
definita in una lettera la sua ontologia, e in effetti si tratta proprio
di una nuova ontologia, giacché sostituisce la logicità dell’essere al
mondo dell’essenza, all’essere della Logica. La logica speculativa di
Hegel, spingendo al limite la riduzione dell’antropologia iniziata con
il trascendentale, è l’approfondimento di questa dimensione del senso.
L’essere è la comprensione di sé, il proprio senso, e il Logos è
l’essere che si pone come senso; ma che l’essere si ponga come senso
significa che il senso non è estraneo all’essere, non è al di fuori o al
di là di esso. Perciò l’essere comprende anche il non-senso,
l’anti-Logos; è tanto in sé quanto per sé, ma il suo in-sé è per sé, e
il suo per-sé è in sé. La dimensione del senso non è solamente senso: è
la genesi assoluta del senso in generale, e basta a se stessa.
L’immanenza è completa.

### <span id="anchor-14"></span>CONCLUSIONE\
\
LOGICA E ESISTENZA

È possibile prolungare la filosofia hegeliana in due differenti
direzioni. L’una conduce alla deificazione dell’Umanità; l’altra, che
noi abbiamo seguito in questo saggio, conduce al sapere di sé
dell’Assoluto attraverso l’uomo. Nei due casi, il termine Esistenza
applicato alla realtà umana ha un diverso significato. Forse non è privo
di utilità indicare in breve tali accezioni.

*Hegel*, si dice, *genuit Feuerbach, qui genuit Marx*; questa genealogia
storica è colma di senso. Hegel è l’autore tanto della *Fenomenologia
dello spirito* quanto della *Scienza della Logica*, tanto della
*Filosofia della storia* quanto della conclusione dell’*Enciclopedia*.
In tal modo, l’Idea assoluta che si attualizza nella storia, il senso
della storia umana, può apparire non già come la rivelazione di uno
spirito assoluto, ma come la realizzazione dell’Umanità. La religione
cristiana è la religione rivelata o manifesta. Ciò che in essa si rivela
è il fatto che “la natura divina è la stessa che l’umana”.^[^346]^ Ma la
religione è ancora *rappresentazione*; essa presenta quest’identità come
fosse non già opera nostra, bensí quella di un mediatore. La
riconciliazione, la trasfigurazione del mondo, non è effettuale nella
religione. Lo spirito religioso è ancora alienato da sé. Solo la
filosofia, come concetto, toglie ogni trascendenza. La coscienza di sé
supera ogni alienazione, e senza ripiegarsi in una vacua soggettività,
si pensa in ogni contenuto, in ogni oggettività. La natura e la storia
sono manifestazioni dell’Assoluto nello spazio e nel tempo, ma
quest’Assoluto pensa se stesso come Logos, sa se stesso. Tale Logos non
è un intelletto divino che esista in un altro mondo, ma luce dell’Essere
nella realtà umana.

Lo spirito religioso è dunque ancora affetto dalla scissione. La sua
autocoscienza non è riconciliata con la coscienza. “La sua
riconciliazione è quindi nel suo cuore, ma ancora scissa dalla sua
coscienza, e la sua effettualità è tuttora spezzata. Ciò che entra nella
sua coscienza come lo in-sé o come il lato della pura mediazione, è la
conciliazione che si trova al di là. ma ciò che vi entra come presente,
come il lato della mediatezza e dell’esserci è il mondo che ancora deve
aspettare la sua trasfigurazione. In sé la comunità è bensí riconciliata
con l’essenza; e dell’essenza si sa che non conosce piú l’oggetto come a
sé estraniato, anzi come a sé eguale nel suo amore; ma per
l’autocoscienza questa presenzialità immediata non ha ancora figura di
spirito.”^[^347]^

La religione presenta come un al di là ciò che è già qui. Essa non si
concepisce, sperimenta l’identità ma non la pensa. Ma la *Fenomenologia
dello spirito* critica senza posa l’illusione di un altro mondo, e
questa critica assume la forma della critica dell’*alienazione*. Questo
è il concetto chiave della *Fenomenologia dello spirito*. Proprio su di
esso si impegneranno Feuerbach e Marx. Non solo prolungheranno la
critica hegeliana sotto forma di una critica della religione, ma
tenteranno anche di mostrare che la filosofia speculativa, il sapere
assoluto di Hegel, è, esso pure, una forma di alienazione, un sostituto
della religione. L’uomo crede in un altro mondo per sfuggire
all’ostilità di quello in cui vive; egli proietta nell’al di là la
propria essenza perché non è realizzata nell’al di qua. Ma la storia è
la realizzazione dell’”uomo divino” universale. È Hegel stesso che ha
fatto della storia una genesi dell’uomo. Perché allora parlare di uno
spirito assoluto? “Lo spirito assoluto – dice Feuerbach – è l’uomo”.
Marx ha spinto piú a fondo la critica della religione e del sapere
assoluto di quanto abbia fatto Feuerbach. Nei suoi *Manoscritti
economico-filosofici* scritti a margine della *Fenomenologia dello
spirito* e delle opere degli economisti, egli si propone di sostituire
il termine ‘uomo’ al termine ‘autocoscienza’, e con ciò demistificare
l’hegelismo.

Questa sostituzione trasforma però tutta la filosofia hegeliana. Ciò che
la *Fenomenologia* ci rivela attraverso la “storia concettualmente
intesa”^[^348]^ è l’esistenza di una autocoscienza universale che è
“l’etere della vita dello spirito”.^[^349]^ Quest’autocoscienza non è
l’autocoscienza umana, ma, attraverso la realtà umana, l’autocoscienza
dell’Essere. Il sapere assoluto non è un’antropologia (basta leggere la
*Logica* per rendersene conto): è il sapere che ha superato
l’opposizione del sé e dell’essere; pure, siffatto sapere assoluto è ciò
che appare nella storia; di conseguenza, perché non fare di tale
rivelazione l’autentico scopo della storia, perché non far coincidere
tale fine con la realizzazione dell’essenza umana? Per far questo basta
svelare l’inganno che consiste nello spiegare la natura mediante il
Logos, e non il Logos mediante la natura. Tutta la critica marxiana, ben
piú penetrante di quella feuerbachiana, giunge a mostrare la confusione
di cui Hegel sarebbe stato vittima interpretando ogni oggettivazione
come un’alienazione e ogni alienazione come un’oggettivazione.

Per questo è necessario rimettere sui propri piedi il sistema hegeliano.
Tale sistema definisce l’Assoluto come mediazione, come il reciproco
rapporto di Logos e natura, ma prima è la natura, e il Logos è solamente
un’astrazione. Marx d’altronde non si domanda come una tale astrazione
sia possibile, e come la natura possa rivelarsi come senso, astrarsi da
sé e pensarsi. Egli riprende l’argomentazione di Feuerbach che
contrappone il mondo sensibile all’astrazione dell’essere. Ciò che la
Logica rivela, è che di fatto non si tratta che di un’astrazione, e che
bisogna uscirne per ritrovare infine l’intuizione e la natura carnale.
“L’idea astratta che diventa immediatamente intuizione, non è
assolutamente nient’altro che il pensiero astratto che rinuncia a se
stesso e si decide per l’intuizione. Tutto questo trapasso dalla Logica
alla Filosofia della natura non è altro che il trapasso – tanto
difficile da mettere in atto per il pensatore astratto e quindi da lui
descritto in modo tanto avventuroso – dall’astrazione all’intuizione. Il
sentimento mistico, che spinge il filosofo dal pensiero astratto
all’intuizione, è il tedio, la nostalgia di un contenuto. (L’uomo reso
estraneo a se stesso è pure il pensatore reso estraneo al proprio
essere, cioè all’essere naturale e umano…)”^[^350]^

Bisogna dunque partire dall’essere naturale e umano, dall’uomo che è
prodotto dalla natura e si oggettiva mediante il lavoro nella natura. Se
si sostituisce il termine ‘uomo’ a quello di ‘autocoscienza’ si può
trovare nella *Fenomenologia* una valida descrizione della natura umana.
Vi si rinviene quest’idea fondamentale: “concepire l’autogenerazione
dell’uomo come un processo \[…\] in conseguenza intendere l’essenza del
lavoro e concepire l’uomo oggettivo, l’uomo vero perché reale, come il
risultato del suo proprio lavoro.”^[^351]^ L’uomo si riproduce e produce
se stesso accrescendosi; genera la propria storia, e a gettare le basi
per questa filosofia della storia che è una filosofia dell’uomo alle
prese con la natura, e con il suo essere appartenente ad una determinata
specie, è stato Hegel. L’autocoscienza universale è la realizzazione,
attraverso la mediazione della lotta per il riconoscimento, dell’essere
umano appartenente ad un specie, ciò che abbiamo piú sopra chiamato
‘essenza dell’uomo’. È evidente che Marx sostituisce quest’essere
appartenente ad una determinata specie, quest’essenza dell’uomo,
all’Idea assoluta hegeliana. La storia è dunque la realizzazione
dell’Umanità. L’universale hegeliano è immanente ad ogni individuo umano
come totalità ideale, come “esistenza soggettiva della società pensata e
sentita per sé”.^[^352]^ L’individuo muore poiché è inadeguato a
quest’universale. “La morte in quanto è una dura vittoria della specie
sull’individuo sembra contraddire l’unità della specie; ma l’individuo
determinato non è altro che un essere determinato appartenente ad una
specie e quindi come tale è mortale.”^[^353]^ Quest’umanità esce dalla
natura e la trasforma per darle aspetto umano: “come la società produce
l’uomo come uomo, cosí l’uomo produce la società. L’attività e il
godimento \[esprit\] sono sociali tanto per il loro contenuto quanto per
la loro origine: perciò sono attività sociale e godimento \[esprit\]
sociale. L’essenza umana della natura esiste soltanto per l’uomo
sociale: infatti soltanto qui la natura esiste per l’uomo come vincolo
con l’uomo, come esistenza di lui per l’altro e dell’altro per lui, e
cosí pure come elemento vitale della realtà umana. Soltanto qui essa
esiste come fondamento della sua propria esistenza umana. Soltanto qui
l’esistenza naturale dell’uomo è diventata per l’uomo esistenza umana;
la natura è diventata uomo. Dunque la società è l’unità essenziale,
giunta al proprio concepimento, dell’uomo con la natura, la vera
risurrezione della natura, il naturalismo compiuto dell’uomo e
l’umanismo compiuto della natura.”^[^354]^

L’idea hegeliana diviene dunque l’idea dell’uomo concreto e sociale, e
la storia è questa monumentale genesi dell’uomo; Marx conserva di Hegel
questa concezione genetica della storia, non già secondo il modello di
una storia naturale che non sarebbe una storia nostra, bensí secondo il
modello di una creazione comprensiva di sé mediante sé. Questa
produzione non è un evento naturale come un altro, è – a dispetto di
certe espressioni troppo oggettive di Marx – l’Assoluto che è soggetto,
l’uomo divino universale, il Dio che produce se stesso e non il Dio
contemplato in un cielo lontano: “L’uomo si appropria del suo esser
universale in maniera universale, e quindi come uomo totale. Tutti i
rapporti umani che l’uomo ha col mondo, vedere, udire, odorare, gustare,
toccare, pensare, intuire, sentire, volere, agire, amare, in breve tutti
gli organi che costituiscono la sua individualità, cosí come gli organi
che sono immediatamente nella loro forma organi comuni, sono, nel loro
comportamento oggettivo o nel loro comportamento di fronte all’oggetto,
l’appropriazione di questo stesso oggetto. L’appropriazione della realtà
umana, il comportamento di questa di fronte all’oggetto è la attuazione
della realtà umana. Essa è quindi molteplice quanto sono molteplici le
determinazioni essenziali e le attività dell’uomo: l’agire umano e il
anche il patire umano, dato che il patire, umanamente inteso, è un
godimento proprio dell’uomo.”^[^355]^

Ma Hegel ha confuso l’*oggettivazione* e l’*alienazione*.
Nell’oggettivazione ha visto un’alienazione del Logos. La natura è cosí
l’Altro del Logos; egli ha trasferito un processo particolare della
storia nella filosofia speculativa, e con ciò stesso si è condannato e a
misconoscere la natura e a falsare la storia. Ha misconosciuto la
natura, perché in luogo di partire da essa, ha ravvisato in essa un
termine relativo, non originario. Ha falsato la storia, perché superare
l’alienazione è per lui divenuto lo stesso che superare
l’oggettivazione, e, dal momento che non si può togliere la natura senza
operare una mistificazione, il toglimento dell’alienazione si è per lui
ridotto alla filosofia speculativa, alla autocoscienza che ritrova se
stessa nella propria alienazione. Infatti con ciò in realtà
l’alienazione storica non viene tolta. L’operaio continua a vedere i
prodotti del proprio lavoro e persino il proprio lavoro come estranei a
se stesso. Il capitalista continua ad essere la preda di un meccanismo
che egli aveva creduto di dirigere. L’alienazione non è
l’oggettivazione. L’oggettivazione è infatti naturale. Per la coscienza
è un modo non già di estraniarsi da sé, bensí di esprimersi
naturalmente: “L’essere oggettivo opera oggettivamente; né opererebbe
oggettivamente, se l’oggettività non si trovasse nella determinazione
del suo essere. Crea, pone solo oggetti, perché è posto da oggetti,
perché è originariamente natura. Dunque nell’atto del porre esso non
passa dalla sua “attività pura” ad una creazione dell’oggetto, ma il suo
prodotto oggettivo non fa che confermare la sua attività oggettiva, la
sua attività come attività di un essere naturale oggettivo. Vediamo qui
come il naturalismo o umanismo condotto al proprio termine si distingua
tanto dall’idealismo che dal materialismo, e sia ad un tempo la verità
che unisce entrambi. E insieme vediamo che solo il naturalismo è in
grado di comprendere l’azione della storia universale.”^[^356]^

Ma questa storia è divenuta un’alienazione nella misura in cui essa ha
generato – come momento necessario – il capitale, la valorizzazione del
valore. Con ciò l’oggettivazione dell’uomo è divenuta – invero per il
suo massimo bene futuro – un’alienazione. “L’estraniazione si manifesta
tanto nel fatto che i miei mezzi di sostentamento sono di un altro, ed è
inaccessibile possesso di un altro ciò che costituisce il mio desiderio,
quanto nel fatto che ogni cosa è qualcosa d’altro da se stessa, \[…\] e
che infine (e ciò vale anche per il capitalista) domina in generale la
potenza disumana.”^[^357]^ L’alienazione dell’uomo nella storia è il
capitalismo e non quell’oggettivazione dell’uomo che è estensione della
sua natura. Per questo la storia, che ricomprende la genesi di
quest’alienazione a partire dal lavoro sociale e dal reciproco rapporto
degli uomini, scopre anche il mezzo della loro liberazione, il comunismo
che “in quanto naturalismo giunto al proprio compimento,
\[s’identifica\] con l’umanismo, in quanto umanismo giunto al proprio
compimento, col naturalismo; è la vera risoluzione dell’antagonismo
\[…\] tra l’uomo e l’uomo, la vera risoluzione della contesa tra
l’esistenza e l’essenza, tra l’oggettivazione e l’autoaffermazione, tra
la libertà e la necessità, tra l’individuo e la specie. È la soluzione
dell’enigma della storia ed è consapevole di essere questa
soluzione”.^[^358]^

Secondo Marx “il grande contributo di Feuerbach consiste: 1) Nell’aver
dimostrato che la filosofia non è altro che la religione ridotta in
pensieri e svolta col pensiero; e che quindi bisogna parimenti
condannarla, essendo una nuova forma, un nuovo modo di presentarsi
dell’estraniazione dell’essere umano; 2) nell’aver fondato il vero
materialismo e la scienza reale, facendo del rapporto sociale “dell’uomo
con l’uomo” parimenti il principio fondamentale della teoria; 3)
nell’aver contrapposto alla negazione della negazione, che pretende di
essere l’assolutamente positivo, il positivo su se stesso riposante ed è
fondato positivamente su se stesso.”^[^359]^ Tutto il dibattito si
concentra senza dubbio su quest’ultimo punto. È necessario sostituire
alla negazione della negazione la positività originaria della natura,
comprendere l’uomo che si oggettiva a partire da questa positività. Non
si discute intorno al principio che riposa su di sé (la posizione della
natura è infatti ben piú che natura): con questo fondamento su sé tutto
ci sarebbe già accordato. Vi è bensí una negazione nella storia,
un’alienazione, ma essa vale solamente per la storia, spetta alla storia
risolvere i problemi che lei stessa pone. Marx aggiunge a Feuerbach
questa dimensione storica; egli ritrova allora in qualche misura la
dialettica hegeliana nei conflitti concreti della storia, ma rifiuta di
ridurre il positivo alla negazione della negazione. La distinzione è
importante. L’Assoluto, per Hegel, non sarà mai una sintesi immobile. La
sua posizione conterrà sempre la negazione, la tensione
dell’opposizione; Marx invece, come l’empirismo, parte dal positivo,
dall’immediato che non è in sé una negazione, dalla natura.
L’oggettivazione dell’uomo non è per lui una alienazione, poiché
l’oggetto determinato non è una negazione, ma è primo. È la storia, poi,
che ha creato i conflitti e che vi metterà fine. Ci si potrebbe già
domandare donde venga questa negazione nella storia, perché non si resti
alla sola natura. Si risponderebbe senza dubbio facendo riferimento alla
natura dell’uomo, che non si è fermato alla pura natura, anzi ha
superato se stesso, si è creato e continua a crearsi. Quando si legge il
*Capitale* si ha l’impressione di una volontà di potenza che ha
edificato un mondo, e dato valore al valore stesso. Ma, senza insistere
sulla ambigua espressione ‘volontà di potenza’ (c’è in Hegel una lotta
per la pura autorità come condizione della storia), bisogna parlare di
una negatività nell’autocoscienza umana, un’esistenza che non si lascia
cancellare nell’oggettività, che si trova dunque alienata in ogni
determinazione, in ogni modo di essere al mondo. Ritroviamo su un nuovo
piano il problema dell’origine della negazione, che già avevamo
incontrato trattando la riflessione empirica e la riflessione critica.

Si è subito tentati di accordare a Marx che la natura esiste
innanzitutto nella sua positività, che da essa si deve cominciare, che
il Logos è soltanto un’astrazione (ma cosa significa quest’astrazione?),
che l’uomo si oggettiva per natura e che l’alienazione è un processo
secondario, certo essenziale per spiegare la nostra storia fino ad oggi,
ma, in fondo, destinato a scomparire. Alla fine, dopo la risoluzione dei
conflitti storici, si manifesterà la natura umana. La positività è
prima, la positività sarà ultima, e tale positività non deve avere
alcuna incrinatura, nulla di negativo. Il pensiero hegeliano, a
differenza di una filosofia della storia, conserva nella sua immanenza
la negazione nel cuore di ogni posizione; nella storia effettuale vi è
una negazione reale, ma il Logos la comprende poiché la negazione è
ontologica. Il Logos è pensiero di sé e di tutta la realtà effettuale.

Donde viene, perciò, in Marx questa negatività reale, questa crescita
prodigiosa della storia, una costruzione della cui *utilità* in senso
stretto non si sa rendere conto? Che cos’è l’esistenza umana che genera
questa storia? Si deve ammettere che su questo punto Hegel si era spinto
ben piú lontano di Marx. Pur restando nell’antropologia, egli apre in
essa prospettive che Marx ha trascurato, e queste prospettive derivano
proprio dal fatto che per lui ogni oggettivazione è un’alienazione. Egli
ha scoperto quella dimensione della pura soggettività *che è nulla*. Il
fondo dell’autocoscienza è ciò che nella natura si manifesta come
scomparsa e morte. La negazione è bensí nella natura, in particolare
nella vita, ma vi è come concetto per lo spirito che la scopre;
l’animale muore ma non lo sa; la negazione è esteriore perché è
interiore. È dunque prendendo coscienza della morte che l’uomo accede a
quella libertà suprema o piuttosto la sospetta in essa, poiché essa
sostiene tutte le determinazioni: “L’uomo è l’essere che è ciò che non
è, e che non è ciò che è”, un vuoto sempre futuro.^[^360]^ La morte è la
rivelazione della negatività assoluta, poiché l’uomo, come pura
autocoscienza, esiste questo nulla. Conoscendo la morte, l’uomo diviene
quell’astrazione suprema che era l’interiorità della natura, il suo
nulla, la separazione da ogni esserci, da ogni determinazione: “tale
coscienza non è stata in ansia per questa o quella cosa e neppure
durante questo o quell’istante, bensí per l’intiera sua essenza; essa ha
infatti sentito paura della morte, signora assoluta. E\` stata, cosí,
intimamente dissolta, ha tremato nel profondo di sé, e ciò che in essa
v’era di fisso ha vacillato. Ma tale puro e universale movimento, tale
assoluto fluidificarsi di ogni momento sussistente, è l’essenza semplice
dell’autocoscienza, è l’assoluta negatività, il puro esser-per-sé che,
dunque, è in \[*an*\] quella coscienza.”^[^361]^ Siffatta
fluidificazione di ogni sussistere è la negazione della negazione,
poiché per l’uomo il sussistere è una negazione, una limitazione di sé.
Il proletariato in Marx è la presa di coscienza dell’alienazione umana,
e questa presa di coscienza è la sua esistenza. Hegel, svelando
l’alienazione dell’autocoscienza, estende questo termine a ogni
oggettivazione. Tuttavia l’esser-per-sé non può non oggettivarsi; esiste
sempre nel mondo e “l’individualità è ciò che è il suo mondo”,^[^362]^
esiste per altri, e tale per-altri è il limite che la sua soggettività
non può superare. “Ogni individuo è da subito per l’altro nel modo di un
oggetto un qualsiasi.”^[^363]^ Ognuno si rifiuta di essere nient’altro
che la propria opera, di coincidere con questa apparizione per l’altro
che non può capire completamente. Ognuno è al di là della sua
espressione e quest’al di là non è che la negatività immanente. Proprio
nel cuore di quest’inevitabile oggettivazione, la coscienza supera se
stessa. Se l’oggettivazione non fosse un’alienazione, la storia si
arresterebbe, l’esser-per-sé scomparirebbe in quanto tale. Hegel ha
descritto l’alienazione della coscienza nella vita naturale come pure
nella Ricchezza e nel Potere che sono le potenze sociali: “Potere e
ricchezza sono i fini supremi del travaglio del Sé; esso sa di
coltivarsi, attraverso la rinunzia o il sacrificio, ad universale; di
riuscire al possesso di questo, e di avere, in tale possesso, universale
validità; potere e ricchezza sono le forze effettualmente riconosciute.
Ma questo suo valore è, alla sua volta, vano; e proprio mentre il Sé si
impadronisce di quelle, sa che non sono essenze autonome, sa anzi se
stesso come loro potenza; ma esse come vane.”^[^364]^ Nel cominciamento
dialettico della storia vi è il desiderio senza limiti del
riconoscimento, il desiderio del desiderio dell’altro, una potenza senza
fondo (perché senza positività primigenia). Hegel ha mostrato la
particolarità dell’alienazione dell’autocoscienza nella Ricchezza, e il
mondo lacerato che ne risulta: “Suo oggetto è l’esser-per-sé, e,
precisamente, il suo esser-per-sé proprio; ma essendo essa oggetto, e in
pari tempo immediatamente un’effettualità la quale è
esser-per-sé-proprio, volontà propria; vale a dire essa vede il suo Sé
in potere di una volontà estranea da cui dipende il concederglielo \[…\]
Il Sé vede la certezza, come tale, di sé esser la cosa meno essenziale,
vede la pura personalità essere assoluta impersonalità. Lo spirito della
sua gratitudine è perciò il sentimento di questa profonda abiezione, sia
anche della piú profonda rivolta. Dacché fin il puro Io si intuisce
fuori di sé e disgregato, in tale disgregatezza tutto ciò che ha
continuità e universalità, ciò che si chiama legge, diritto, è parimente
andato a fondo; tutto ciò che è eguale è dissolto, ché siamo davanti
alla piú netta ineguaglianza, all’assoluta inessenzialità
dell’assolutamente essenziale, all’esser fuori di sé dell’esser-per sé;
il puro Io stesso è assolutamente decomposto.”^[^365]^

L’esistenza appare perciò come libertà che sot-tende tutte le figure
particolari dell’autocoscienza. Questa le supera sempre, non è mai là
dove la si vorrebbe cogliere o fissare. Ma questo superamento ha un
senso; quando si sostituisce al “lato del loro libero esserci apparente
nella forma dell’accidentalità, la storia”, il “lato della loro
organizzazione concettuale o* Fenomenologia*”^[^366]^, le si vede
nascere le une dalle altre nella storia concepita che, nella dispersione
temporale, incarna quel superamento supremo che è l’Idea assoluta.
L’autocoscienza non può di fatto ritirarsi in questa libertà integrale
—la sola forma della soggettività— senza dissolversi. Questa libertà è
l’astrazione suprema; quando si ritrae da tutte le determinazioni,
smette di agire, di farsi, di essere al mondo o di esserci. Il suo
essere è il suo nulla; essa dilegua, “arde consumandosi in se stessa e
dilegua qual vana caligine che si dissolve nell’aria.”^[^367]^ Il nulla
non esiste che come nulla di una determinazione particolare di cui è
l’anima e il superamento. Il nulla si manifesta come negatività. La
dialettica hegeliana non è il dissolvimento di tutte le determinazioni,
come lo scetticismo, ma la mediazione. L’esser-per-sé deve acconsentire
alla mediazione, nella storia che si pensa come l’opera comune, opera di
tutti e di ciascuno. Tale opera si pensa facendosi; essa è la storia
dello spirito finito, *oggettivo*, e vi è una filosofia della storia
perché è impossibile concepire la storia, almeno retrospettivamente,
senza determinarla come senso. Ed è qui che il pensiero hegeliano
presenta delle difficoltà quasi insuperabili. Quale rapporto sussiste
tra il sapere assoluto, il Logos, e questa filosofia della storia?
L’opera comune è, per Hegel, l’Umanità? Si può rispondere abbastanza
nettamente alla seconda questione. L’umanità come tale non è per Hegel
la fine suprema. Quando l’uomo si riduce a se stesso, si perde; cosí è
nella commedia antica come nell’Aufklärung. Egli usa la sua libertà per
ritrarsi nella astratta certezza di sé, che è però senza contenuto e
allora si dà un contenuto empirico, un progetto finito. L’uomo è un
punto d’incrocio, non un esserci naturale che abbia una positività
primigenia. Legare l’astratta certezza di sé a questo esserci naturale è
condannarsi a “sapere \[…\] soltanto la finitezza, a saperla cioè come
il vero, e a sapere questo sapere della finitezza come il vero e il
supremo.”^[^368]^ L’uomo si definisce allora mediante questa banalità
finale, “come all’uomo è tutto utile, cosí lo è anch’egli egualmente, e
la sua determinazione e destinazione è quindi di rendersi utile e
universalmente utilizzabile membro della società. Di quanto egli ha cura
di sé, proprio altrettanto egli deve anche prodigarsi per gli altri;
tanto si prodiga, altrettanto provvede agli affari suoi: una mano lava
l’altra. Ma dovunque egli si trovi, vi si trova a proposito; è utile
agli altri e viene utilizzato.”^[^369]^ Hegel ha qui anticipato
Nietzsche. La riflessione umanista è la caduta nel “troppo umano”. Forse
si può anche dire che questa riflessione, che fa del progetto umano
l’Assoluto, ottiene l’inverso di ciò che pretendeva. Hegel ci parla di
un senso della storia, dell’Idea assoluta, ma essa non è l’uomo, non è
il ragionevole progetto dell’individuo; al contrario, è nel destino
della storia che l’individuo impara a riconoscere una certa necessità:
“L’Io individuale deve trovare sé in tutto ciò che progetta e fa. Il pio
individuo cosí vuol esser salvato e felice. Questo estremo che esiste
per sé, a differenza dell’essenza assoluta, universale, è un particolare
che conosce e vuole la particolarità. Esso si trova cosí collocato in un
modo generale da un punto fenomenico. E\` il luogo dei fini particolari
in quanto gli individui si stabiliscono nella loro particolarità, la
riempiono e la realizzano. È anche il punto di vista della felicità e
dell’infelicità. Felice è colui che conforma la sua esistenza al suo
carattere, al suo volere e al suo piacere individuale, godendo di se
stesso nella sua esistenza. La storia universale non è il luogo della
felicità. I periodi di felicità sono le sue pagine bianche.”^[^370]^

Ma l’esistenza, come solo superamento, come impossibile avventura
dell’uomo, è egualmente un vicolo cieco. Essa definisce l’uomo mediante
quella libertà dell’esser-per-sé che è insieme sempre opposto
all’esser-in-sé, e sempre ad esso rapportato. Non è l’uomo a disporre di
quella libertà che gli permette di errare di determinazione in
determinazione, o di dissolversi nel nulla astratto, ma è quella a
disporre dell’uomo. Il nulla non è allora tra il per-sé e l’in-sé; è il
nulla dell’essere o l’essere del nulla. Esso apre all’uomo non la mera
negatività reale che costituisce la storia oggettiva, ma la dimensione
dell’universale in seno al quale si determina e si genera ogni senso.
Mediante questa libertà, di cui Hegel dice che è immanente a tutta la
storia, e che ne è l’Idea assoluta (e, certo, in Hegel l’equivoco si
presenta nella relazione della filosofia della storia al Logos, e nella
stessa parola ‘libertà’), l’uomo non si conquista come uomo, ma diviene
la dimora dell’Universale, del Logos dell’Essere, e diviene capace di
Verità. In quest’apertura che permette agli essseri viventi della
Natura, e alla storia stessa, di chiarirsi, di concepirsi, l’Essere si
comprende come quella eterna autogenerazione; è la Logica nel senso di
Hegel, il sapere assoluto. L’uomo allora *esiste* come l’esserci
naturale in cui appare l’autocoscienza universale dell’essere. È la
traccia di quest’autocoscienza, ma una traccia indispensabile senza la
quale questa non sarebbe. Logica ed Esistenza si congiungono qui, se
l’Esistenza è questa libertà dell’uomo che è l’universale, la luce del
senso. Nel Logos tutto prende senso, e il senso stesso del senso.
Dobbiamo allora ritornare alla nostra prima domanda: quale rapporto
esiste tra il sapere assoluto, il Logos, e la filosofia della storia? La
risposta dello stesso Hegel è ambigua, fors’anche diversa nella
*Fenomenologia* e nell’*Enciclopedia*. Quest’ambiguità spiega le
radicali differenze tra i discepoli. Bisogna solamente notare che la
storia è come la natura una manifestazione della completa alienazione
del Logos, una manifestazione che il Logos dispiega in se stesso: “Il
sapere non conosce soltanto sé, ma anche il negativo di se stesso \[…\]
lo spirito presenta il suo farsi spirito nella forma del libero,
accidentale accadere, intuendo fuori di lui il suo puro Sé come il
tempo, e, similmente, il suo essere come spazio.”^[^371]^ Ma lo spazio è
l’indifferenza delle determinazioni. Il tempo è la negatività, la pura
inquietudine della differenza. Nel tempo, l’alienazione si aliena: “il
negativo è il negativo di se stesso.”^[^372]^ In tal modo la storia è
l’oggettività del divenire dello spirito, la sua incarnazione temporale
(*il suo senso, senza ancora essere senso del senso*).

Ma questo sapere assoluto è ciò che sta al fondo del sapere che appare
nella storia, e la storia apre questa dimensione; la storia è il luogo
del passaggio dallo spirito oggettivo temporale allo spirito assoluto e
al Logos. La storia è l’apparire della libertà, cioè del concetto,
mediante il quale l’uomo accede al senso eterno. Senso che però non è un
altro mondo dietro la storia. Il Logos esiste; comprende se stesso e
anche la natura e la storia. Questa comprensione di sé non è un progetto
assimilabile a un progetto umano; la logica hegeliana supera ogni
*visione morale* e umana del mondo. L’essere si fonda in se stesso; è in
quanto è possibile, ma è possibile in quanto è. La negatività reale
della storia esiste, e si comprende come negatività dell’essere nel
Logos. Non si tratta di giustificare l’essere, poiché ogni
giustificazione è giustificazione di senso, e la questione del Senso e
dell’Essere è il Logos stesso. La storia non produce il Logos, il sapere
di sé dell’Assoluto, come si produce un effetto secondo un progetto
conosciuto in anticipo. La filosofia non è un fine cosciente, ma l’uomo
*esiste* in quanto è filosofo.

Questo passaggio dalla storia al sapere assoluto, passaggio dal
temporale all’eterno, è la sintesi dialettica piú oscura del pensiero
hegeliano; la storia è creatrice di sé, come il Logos, ma quella è
creazione temporale, questo creazione eterna. Il Logos non è un’essenza;
è l’elemento in cui l’essere e il senso si riflettono l’uno nell’altro,
l’essere appare a sé come senso e il senso come essere; esso è genesi
assoluta; è il tempo che è immagine di questa mediazione, non viceversa.
Il tempo è il concetto, ma il concetto nel suo esserci immediato, poiché
è l’estasi della differenza, che nel Logos si presenta come il movimento
interno delle determinazioni; è la temporalità come eterna. L’eternità
hegeliana non è un’eternità prima del tempo, ma il pensiero mediatore
che nel tempo si presuppone assolutamente. Perciò lo spirito oggettivo
della storia diviene spirito assoluto, un divenire che ci sembra
difficile concepire come un’epoca della storia del mondo: “Ma lo spirito
pensante della storia universale, – poiché insieme ha cancellato quelle
limitatezze degli spiriti dei popoli particolari e il suo proprio
carattere terreno, – conquista la sua universalità concreta e si eleva
al sapere dello spirito assoluto, come della verità eternamente reale,
nella quale la ragione conoscitrice è libera per sé, e la necessità, la
natura e la storia sono solo gli strumenti della rivelazione e
dell’onore dello spirito \[Gefässe seiner Ehre\].”^[^373]^ La principale
difficoltà del pensiero hegeliano è costituita dalla relazione della
*Fenomenologia* e della *Logica*, oggi diremmo dell’antropologia e
dell’ontologia. L’una analizza la riflessione propriamente umana,
l’altra la riflessione assoluta che passa attraverso l’uomo. Nella
*Fenomenologia* Hegel ha creduto di poter comprendere la riflessione
umana alla luce del sapere assoluto (il per-noi dell’opera), e ci sembra
che il principio di questa comprensione sia contenuto nel significato
dell’ontologia hegeliana, ma ha creduto anche di poter manifestare il
divenir-sapere-assoluto della coscienza umana, come se questo divenire
fosse una storia. La storia è bensí il luogo di questo passaggio, ma
senza che questo stesso sia un *fatto storico*. E poi vi è l’oblio e il
ricordo. L’esistenza, la relazione dell’uomo al Logos, ricolloca certo
il Logos al suo primo posto:\
“Ma rendere la luce presuppone, d’ombra, una cupa metà.”^\\ [^374]^

SOMMARIO

[^1]: \\ **Tra\\ le\\ opere\\ contemporanee\\ a\\ cui\\ ci\\ siamo\\ ispirati,\\ citiamo\\ R.\\ Kroner,\\ *****Von\\ Kant\\ bis\\ Hegel*****,\\ J.\\ C.\\ B.\\ Mohr\\ (Paul\\ Siebeck),\\ Tübingen\\ 1921\\ e\\ 1924,\\ e\\ G.\\ R.\\ G.\\ Mure,\\ *****A\\ study\\ of\\ Hegel's\\ Logic*****,\\ At\\ the\\ Clarendon,\\ Oxford\\ 1950.**

[^2]: \\ G.\\ W.\\ F.\\ Hegel,\\ *Phänomenologie\\ des\\ Geistes*,\\ in\\ G.\\ W.\\ F.\\ Hegel,\\ *Werke*,\\ a\\ cura\\ di\\ E.\\ Moldenhauer\\ e\\ K.\\ M.\\ Michel*,\\ *Suhrkamp,*\\ *Frankfurt\\ a.\\ M.\\ 1969-1970,\\ vol.\\ III,\\ p.\\ 29;\\ cfr.*\\ Fenomenologia\\ dello\\ Spirito*,\\ tr.\\ it.\\ di\\ E.\\ De\\ Negri,\\ La\\ Nuova\\ Italia,\\ Firenze\\ 1960\\ e\\ 1973,\\ vol.\\ I,\\ p.\\ 20;\\ d'ora\\ innanzi\\ si\\ dirà\\ piú\\ semplicemente\\ *Phänomenologie*\\ e\\ *Fenomenologia*.

[^3]: \\ \[*Phänomenologie*,\\ p.\\ 25;\\ *Fenomenologia*,\\ I,\\ p.\\ 16.\\ Tra\\ parentesi\\ quadre\\ le\\ aggiunte\\ del\\ Traduttore.\]

[^4]: \\ *Phänomenologie*,\\ p.\\ 46;\\ *Fenomenologia*,\\ I,\\ pp.\\ 37\\ seg.

[^5]: \\ G.\\ W.\\ F.\\ Hegel,\\ *Wissenschaft\\ der\\ Logik*,\\ I,\\ in*\\ Werke*,\\ cit,\\ vol.\\ V,\\ p.\\ 20;\\ cfr.\\ *Scienza\\ della\\ logica*,\\ tr.\\ it.\\ di\\ A.\\ Moni\\ (rev.\\ di\\ C.\\ Cesa\\ 1968),\\ Laterza,\\ Bari-Roma\\ 1968,\\ vol.\\ I,\\ p.\\ 10.\\ D'ora\\ in\\ poi\\ si\\ dirà\\ *Logik*\\ e\\ *Logica*.

[^6]: \\ \[P.\\ Valéry,\\ *La\\ Pythie*,\\ XXIII,\\ in\\ *Charmes\\ *in\\ P.\\ Valéry,\\ *Œuvres*,Gallimard,\\ Paris\\ 1957,\\ vol.\\ I,\\ p.\\ 136;\\ cfr.\\ P.\\ Valéry,\\ *La\\ Pizia*,\\ XXIII,\\ in\\ *Incanti*,\\ in\\ P.\\ Valéry,\\ *Opere\\ poetiche*,\\ a\\ cura\\ di\\ G.\\ Pontiggia,\\ Guanda,\\ Parma\\ 1989,\\ p.\\ 175.\]

[^7]: \\ *Phänomenologie*,\\ pp.\\ 64\\ seg.;\\ *Fenomenologia*,\\ I,\\ p.\\ 58.

[^8]: \\ \[F.\\ H.\\ Jacobi,\\ *Über\\ die\\ Lehre\\ des\\ Spinoza\\ in\\ Briefen\\ an\\ den\\ Herrn\\ Moses\\ Mendelssohn*,\\ in\\ Jacobi,\\ *Werke*,\\ a\\ cura\\ di\\ F.\\ Roth\\ e\\ F.\\ Köppen,\\ Fleischer,\\ Leipzig\\ 1812\\ sgg.,\\ vol.\\ IV,\\ tomo\\ I,\\ p.\\ 214;\\ cfr.\\ *La\\ dottrina\\ di\\ Spinoza,\\ Lettere\\ al\\ signor\\ Moses\\ Mendelssohn*,\\ tr.\\ it.\\ di\\ F.\\ Capra,\\ (rev.\\ V.\\ Verra),\\ Laterza,\\ Bari\\ 1969^2^;\\ citato\\ in\\ G.\\ W.\\ F.\\ Hegel,*\\ Glauben\\ und\\ Wissen*,\\ in\\ *Jaener\\ Schriften\\ 1801-1807*,\\ in\\ *Werke*,\\ cit.\\ vol.\\ II,\\ p.\\ 378*;\\ *cfr.*\\ Fede\\ e\\ sapere*\\ in\\ *Primi\\ scritti\\ critici*,\\ tr.\\ it.\\ di\\ R.\\ Bodei,\\ Mursia,\\ Milano\\ 1971,\\ p.\\ 203.\\ D'ora\\ in\\ poi\\ si\\ dirà\\ piú\\ semplicemente\\ *Glauben\\ und\\ Wissen*\\ e\\ *Fede\\ e\\ sapere*.\]

[^9]: \\ \[F.\\ H.\\ Jacobi,\\ *Spinoza*,\\ in\\ *Werke*,\\ cit.,\\ p.\\ 72;\\ tr.\\ it.\\ cit.,\\ p.\\ 76;\\ citato\\ in\\ *Glauben\\ und\\ Wissen*,\\ p.\\ 358;\\ *Fede\\ e\\ sapere*,\\ p.\\ 186.\]

[^10]: \\ \[Hyppolite\\ riporta\\ “finité”\\ cioè\\ “finitezza,”\\ ma\\ nel\\ testo\\ originale\\ e\\ nella\\ traduzione\\ italiana\\ è\\ dato\\ trovare\\ “Subjectivität,”\\ “soggettività”.

[^11]: \\ \[*Glauben\\ und\\ Wissen*,\\ p.\\ 376;\\ *Fede\\ e\\ sapere*,\\ p.\\ 201.\]

[^12]: \\ \[F.\\ H.\\ Jacobi,\\ *Jacobi\\ an\\ Fichte*,\\ in\\ *Werke*,\\ cit.,\\ vol.\\ III,\\ p.\\ 37,\\ cfr.\\ F.\\ H.\\ Jacobi,\\ *Idealismo\\ e\\ realismo*,\\ tr.\\ it.\\ di\\ N.\\ Bobbio,\\ Einaudi,\\ Torino\\ 1948,\\ p.\\ 188;\\ citato\\ in\\ *Glauben\\ und\\ Wissen*,\\ p.\\ 384;\\ *Fede\\ e\\ sapere*,\\ p.\\ 208.)\]

[^13]: \\ \[*Glauben\\ und\\ Wissen*,\\ pp.\\ 386\\ seg.;\\ *Fede\\ e\\ sapere*,\\ p.\\ 210.\]

[^14]: \\ Cfr.\\ l'intero\\ articolo\\ di\\ Hegel,\\ *Fede\\ e\\ sapere*;\\ per\\ la\\ filosofia\\ di\\ Jacobi,\\ *Glauben\\ und\\ Wissen*,\\ pp.\\ 333-393;\\ *Fede\\ e\\ Sapere*,\\ pp.\\ 165-216.

[^15]: \\ \[*Phänomenologie*,\\ p.\\ 376;\\ *Fenomenologia*,\\ II,\\ p.\\ 61.\]

[^16]: \\ \[*Ibidem*,\\ lievemente\\ modificata.\]

[^17]: \\ *Phänomenologie*,\\ p.\\ 376;\\ *Fenomenologia*,\\ II,\\ p.\\ 61\\ \[Tr.\\ it.\\ lievemente\\ modificata\].

[^18]: \\ Assumiamo\\ la\\ parola\\ 'elemento'\\ nel\\ senso\\ hegeliano\\ di\\ 'medio'\\ \[milieu\],\\ nella\\ stessa\\ accezione\\ in\\ cui\\ si\\ dice\\ "l'elemento\\ marino".\\ Dicendo\\ *il\\ Sé*\\ vogliamo,\\ come\\ Hegel,\\ sottolineare\\ il\\ carattere\\ assolutamente\\ riflessivo\\ dell'Io\\ e\\ dell’essere\\ stesso.

[^19]: \\ *Phänomenologie*,\\ p.\\ 62;\\ *Fenomenologia*,\\ I,\\ p.\\ 55.

[^20]: \\ \[Cfr.\\ *Phänomenologie*,\\ p.\\ 74;\\ *Fenomenologia*,\\ I,\\ p.\\ 71;\\ cfr.\\ anche\\ *Logik*,\\ I,\\ p.\\ 49;\\ *Logica*,\\ I,\\ p.\\ 36.\]

[^21]: \\ *Phänomenologie*,\\ p.\\ 87;\\ *Fenomenologia*,\\ I,\\ p.\\ 86.

[^22]: \\ *Phänomenologie*,\\ pp.\\ 92\\ e\\ 85;\\ *Fenomenologia*,\\ I,\\ pp.\\ 92\\ \[lievemente\\ modificata\]\\ e\\ 84.

[^23]: \\ \[*Phänomenologie*,\\ p.\\ 106;\\ *Fenomenologia*,\\ I,\\ p.\\ 107.\]

[^24]: \\ \[*Phänomenologie*,\\ p.\\ 106;\\ *Fenomenologia*,\\ I,\\ p.\\ 106.\]

[^25]: \\ *Phänomenologie*,\\ p.\\ 87;\\ *Fenomenologia*,\\ I,\\ p.\\ 86.

[^26]: \\ \[Platone,\\ *Teeteto*,\\ 152\\ A,\\ tr.\\ it.\\ di\\ M.\\ Valgimigli\\ in\\ Platone,\\ *Opere\\ complete*,\\ vol.\\ II,\\ Laterza,\\ Roma-Bari\\ 1982,\\ p.\\ 93.\]

[^27]: \\ \[*Phänomenologie*,\\ p.\\ 87;\\ *Fenomenologia*,\\ I,\\ p.\\ 85.\]

[^28]: \\ *Phänomenologie*,\\ p.\\ 85;\\ *Fenomenologia*,\\ I,\\ p.\\ 84.

[^29]: \\ \[*Phänomenologie*,\\ p.\\ 25;\\ *Fenomenologia*,\\ I,\\ p.\\ 16.\]

[^30]: \\ *Phänomenologie*,\\ p.\\ 225;\\ *Fenomenologia*,\\ I,\\ p.\\ 247.

[^31]: \\ *Phänomenologie*,\\ p.\\ 273;\\ *Fenomenologia*,\\ I,\\ p.\\ 304.

[^32]: \\ *Phänomenologie*,\\ pp.\\ 270-272;\\ *Fenomenologia*,\\ I,\\ pp.\\ 301-303.

[^33]: \\ \[J.\\ W.\\ Goethe,\\ *Faust*,\\ I\\ parte,\\ vv.\\ 2038\\ seg.;\\ cfr.\\ J.\\ W.\\ Goethe,\\ *Faust*,\\ tr.\\ it.\\ di\\ A.\\ Casalegno,\\ Garzanti,\\ Milano\\ 1990,\\ p.\\ 147.\]

[^34]: \\ \[Cfr.*\\ Phänomenologie*,\\ p.\\ 271;\\ *Fenomenologia*,\\ I,\\ p.\\ 301.\\ Cfr.\\ J.\\ W.\\ Goethe,\\ *Faust*,\\ I\\ parte,\\ vv.\\ 1851\\ seg.;\\ tr.\\ it.\\ cit.,\\ p.\\ 135.\]

[^35]: \\ \[La\\ *Fenomenologia*,\\ che\\ cita\\ il\\ *Faust*,\\ ha\\ “zugrunde\\ gehn”,\\ che\\ vale\\ “andare\\ a\\ fondo”\\ nel\\ suo\\ duplice\\ senso.\\ Cfr.\\ *Phänomenologie*,\\ p.\\ 271;\\ *Fenomenologia*,\\ I,\\ p.\\ 301.\\ Cfr.\\ J.\\ W.\\ Goethe,\\ *Faust*,\\ I\\ parte,\\ v.\\ 1867;\\ tr.\\ it.\\ cit.,\\ p.\\ 135.\]

[^36]: \\ \[*Phänomenologie*,\\ p.\\ 271;\\ *Fenomenologia*,\\ I,\\ p.\\ 302.\]

[^37]: \\ \[*Phänomenologie*,\\ p.\\ 274;\\ *Fenomenologia*,\\ I,\\ pp.\\ 305\\ seg.\]

[^38]: \\ \[*Phänomenologie*,\\ p.\\ 274;\\ *Fenomenologia*,\\ I,\\ p.\\ 305.\]

[^39]: \\ \[*Phänomenologie*,\\ p.\\ 414;\\ *Fenomenologia*,\\ II,\\ p.\\ 104.\]

[^40]: \\ *Phänomenologie*,\\ p.\\ 484;\\ *Fenomenologia*,\\ II,\\ p.\\ 184.

[^41]: \\ *Phänomenologie*,\\ p.\\ 490;\\ *Fenomenologia*,\\ II,\\ p.\\ 191.

[^42]: \\ \[*Phänomenologie*,\\ p.\\ 494;\\ *Fenomenologia*,\\ II,\\ p.\\ 196.\]

[^43]: \\ \[*Phänomenologie*,\\ p.\\ 553;\\ *Fenomenologia*,\\ II,\\ p.\\ 262.\]

[^44]: \\ \[*Phänomenologie*,\\ p.\\ 554;\\ *Fenomenologia*,\\ II,\\ p.\\ 263.\]

[^45]: \\ *Phänomenologie*,\\ p.\\ 515;\\ *Fenomenologia*,\\ II,\\ p.\\ 220.

[^46]: \\ \[*Phänomenologie*,\\ pp.\\ 528\\ seg.;\\ *Fenomenologia*,\\ II,\\ p.\\ 235.\]

[^47]: \\ \[“*Honneur\\ des\\ hommes,\\ saint\\ langage”.\\ *Cfr.\\ *\\ *P.\\ Valéry,\\ *La\\ Pythie*,\\ cit.,\\ XXIII,\\ in\\ P.\\ Valéry,\\ *Œuvres*,\\ cit.,\\ p.136;\\ tr.\\ it.\\ cit.,\\ p.\\ 175.\]

[^48]: \\ G.W.F.Hegel,\\ *Enziklopädie\\ der\\ philosophischen\\ Wissenschaften*,\\ III*,\\ *in\\ *Werke*,\\ cit.,\\ vol.\\ X,\\ §\\ 459,\\ pp.\\ 271-277;*\\ *cfr.\\ G.\\ W.\\ F.\\ Hegel,\\ *Enciclopedia*,\\ tr.\\ it.\\ di\\ B.\\ Croce\\ (rev.\\ C.\\ Cesa\\ 1978),\\ Laterza,\\ Roma-Bari\\ 1989^2^,\\ §\\ 459,\\ pp.\\ 449-455.\\ \[D'ora\\ in\\ poi\\ si\\ dirà\\ *Enziklopädie\\ *e\\ *Enciclopedia*.\]

[^49]: \\ *Enziklopädie*,\\ dal\\ §\\ 446\\ (Die\\ Anschauung)\\ fino\\ al\\ §\\ 465\\ (Das\\ Denken),\\ pp.\\ 246-284;*\\ Enciclopedia*,\\ §§\\ 446\\ (L'intuizione)\\ -465\\ (Il\\ pensiero),\\ pp.\\ 437-460.

[^50]: \\ G.\\ W.\\ F.\\ Hegel,\\ *Vorlesungen\\ über\\ die\\ Ästhetik*,\\ I,\\ in\\ *Werke*,\\ cit.,\\ vol.\\ XIII,\\ p.\\ 173;\\ cfr.\\ G.\\ W.\\ F.\\ Hegel,\\ *Estetica*,\\ tr.\\ it.\\ di\\ N.\\ Merker\\ e\\ N.\\ Vaccaro,\\ Einaudi,\\ Torino\\ 1976,\\ vol.\\ I,\\ p.\\ 148.\\ \[D'ora\\ in\\ poi\\ si\\ dirà\\ *Ästhetik*\\ e\\ *Estetica*.\]

[^51]: \\ Espressione\\ utilizzata\\ da\\ M.\\ Merleau-Ponty.

[^52]: \\ Tale\\ apparenza\\ di\\ senso\\ non\\ è\\ d'altronde\\ senso,\\ poiché\\ essa\\ non\\ è\\ senso\\ per\\ lei\\ stessa\\ (per\\ sé,\\ dice\\ Hegel).\\ Solamente\\ il\\ linguaggio\\ è\\ senso\\ e\\ senso\\ del\\ senso.\\ Non\\ si\\ dà\\ senso\\ effettivo\\ che\\ mediante\\ l'unità\\ dell'in\\ sé\\ e\\ del\\ per\\ sé.\\ Nessuna\\ arte,\\ salvo\\ la\\ poesia,\\ può*\\ significare\\ se\\ stessa*\\ mediante\\ raddoppiamento.

[^53]: \\ *Phänomenologie*,\\ p.\\ 156;\\ *Fenomenologia*,\\ I,\\ p.\\ 166.

[^54]: \\ \[Cfr.\\ *Phänomenologie*,\\ p.\\ 242;\\ *Fenomenologia*,\\ I,\\ p.\\ 267:\\ “Das\\ *wahre\\ *Sein\\ des\\ Menschen\\ ist\\ seine\\ Tat”,\\ “Il\\ *vero\\ essere*\\ dell’uomo\\ è\\ la\\ sua\\ *operazione*”.\]

[^55]: \\ \[Cfr.\\ *Phänomenologie*,\\ p.\\ 27;\\ *Fenomenologia*,\\ I,\\ p.\\ 18\\ seg.\]\\ Importa\\ notare\\ questa\\ negatività\\ dell'azione\\ conservata\\ nel\\ sapere\\ assoluto.\\ Essa\\ pone\\ non\\ di\\ meno\\ un\\ temibile\\ problema\\ al\\ pensiero\\ hegeliano.\\ Qual\\ è\\ il\\ rapporto\\ tra\\ la\\ negatività\\ dell'azione\\ e\\ la\\ negatività\\ del\\ pensiero\\ nella\\ dialettica\\ delle\\ categorie?\\ Hegel\\ ha\\ creduto\\ di\\ superare\\ questa\\ differenza\\ poiché\\ il\\ Logos\\ è\\ piú\\ che\\ se\\ stesso:\\ è\\ identità\\ dialettica\\ di\\ essere\\ e\\ senso.

[^56]: \\ *Enziklopädie*,\\ III*,*\\ §\\ 453,\\ pp.\\ 259-261;*\\ Enciclopedia*,\\ §\\ 453,\\ pp.\\ 442\\ seg.

[^57]: \\ \[*Enziklopädie*,\\ III*,*\\ §\\ 453,\\ *Anmerkung*,\\ p.\\ 259-261;*\\ Enciclopedia*,\\ §\\ 453,\\ *Annotazione*,\\ pp.\\ 442\\ seg.\]

[^58]: \\ *Enziklopädie*,\\ III*,*\\ §\\ 453,\\ pp.\\ 259\\ seg.*;\\ Enciclopedia*,\\ §\\ 453,\\ pp.\\ 442\\ seg.

[^59]: \\ *Enziklopädie*,\\ III*,*\\ §\\ 464\\ e\\ *Anmerkung*,\\ pp.\\ 282\\ seg.*;\\ Enciclopedia*,\\ §\\ 464\\ e\\ *Annotazione*,\\ p.\\ 459.

[^60]: \\ Cfr.\\ *Enziklopädie*,\\ III*,*\\ §\\ 465,\\ p.\\ 283*;\\ Enciclopedia*,\\ §\\ 465,\\ p.\\ 460.

[^61]: \\ *Phänomenologie*,\\ p.\\ 531;\\ *Fenomenologia*,\\ II,\\ p.\\ 237.

[^62]: \\ \[Cfr.\\ Hegel,\\ *Ästhetik*,\\ I,\\ p.\\ 457;\\ *Estetica*,\\ I,\\ p.\\ 400\\ (lievemente\\ modificata).\]

[^63]: \\ \[*Enziklopädie*,\\ III*,*\\ §\\ 459,\\ *Anmerkung*,\\ p.\\ 274;*\\ Enciclopedia*,\\ §\\ 459,\\ *Annotazione*\\ p.\\ 452\\ (in\\ francese\\ nel\\ testo\\ hegeliano).\]

[^64]: \\ *Enziklopädie*,\\ III*,*\\ §\\ 458,\\ *Anmerkung*,\\ p.\\ 270*;\\ Enciclopedia*,\\ §\\ 458,\\ *Annotazione*,\\ p.\\ 448.

[^65]: \\ *Enziklopädie*,\\ III*,*\\ §\\ 463,\\ *Anmerkung*,\\ p.\\ 282*;\\ Enciclopedia*,\\ §\\ 463,\\ *Annotazione*,\\ p.\\ 458.

[^66]: \\ \[G.\\ W.\\ F.\\ Hegel,\\ *Jenaer\\ Systementwürfe\\ III*,\\ in\\ *Gesammelte\\ Werke*,\\ a\\ cura\\ di\\ R.\\ P.\\ Horstmann\\ e\\ J.\\ H.\\ Trede,\\ Meiner,\\ Hamburg\\ 1968\\ sgg.\\ ,\\ vol.\\ VIII,\\ p.\\ 190;\\ cfr.\\ G.\\ W.\\ F.\\ Hegel,\\ *Filosofia\\ dello\\ spirito\\ jenese*,\\ tr.\\ it.\\ di\\ G.\\ Cantillo,\\ Laterza,\\ Roma-Bari\\ 1984,\\ p.\\ 75.\\ D’ora\\ in\\ poi\\ si\\ dirà\\ *Jenaer\\ Systementwürfe\\ III\\ *e\\ *Filosofia\\ dello\\ spirito\\ jenese*.\]

[^67]: \\ *Enziklopädie*,\\ III*,*\\ §\\ 461,\\ pp.\\ 277\\ sg*;\\ Enciclopedia*,\\ §\\ 461,\\ p.\\ 455.

[^68]: \\ *Enziklopädie*,\\ III*,*\\ §\\ 462\\ e\\ *Anmerkung*,\\ p.\\ 278*;\\ Enciclopedia*,\\ §\\ 462\\ e\\ *Annotazione*,\\ pp.\\ 455\\ seg.

[^69]: \\ \[Der\\ Mensch\\ spricht\\ zu\\ dem\\ Dinge\\ als\\ dem\\ *seinigem*.\]

[^70]: \\ *Jenaer\\ Systementwürfe\\ III*,\\ pp.\\ 189\\ seg.;\\ *Filosofia\\ dello\\ spirito\\ jenese*,\\ p.\\ 174.

[^71]: \\ *Enziklopädie*,\\ III*,*\\ §\\ 459,\\ *Anmerkung*,\\ p.\\ 272*;\\ Enciclopedia*,\\ §\\ 459,\\ *Annotazione*,\\ p.\\ 450\\ :\\ "Questo\\ istinto\\ logico\\ produce\\ la\\ parte\\ grammaticale\\ del\\ linguaggio."

[^72]: \\ \[Cfr.\]\\ *Jenaer\\ Systementwürfe\\ III*,\\ pp.\\ 190-194;\\ *Filosofia\\ dello\\ spirito\\ jenese*,\\ pp.\\ 74-78;\\ ed\\ *Enziklopädie*,\\ III*,\\ *§\\ 463;\\ *Enciclopedia*,\\ §\\ 463.

[^73]: \\ *Enziklopädie*,\\ III*,*\\ §\\ 465,\\ p.\\ 283*;\\ Enciclopedia*,\\ §\\ 460.

[^74]: \\ *Enziklopädie*,\\ III*,*\\ §\\ 25,\\ *Anmerkung*,\\ pp.\\ 91\\ seg.;\\ *Enciclopedia*,\\ §\\ 25,\\ *Annotazione*,\\ pp.\\ 39\\ seg.

[^75]: \\ *Phänomenologie*,\\ p.\\ 589;\\ *Fenomenologia*,\\ II,\\ p.\\ 303\\ \[*fenomenologia\\ dello\\ spirito*:\\ il\\ corsivo\\ è\\ di\\ J.\\ Hyppolite\].

[^76]: \\ \[*Phänomenologie*,\\ p.\\ 589;\\ Hegel,\\ *Fenomenologia*,\\ II,\\ p.\\ 303.\]

[^77]: \\ Cfr.\\ *Phänomenologie*,\\ p.\\ 484;\\ *Fenomenologia*,\\ II,\\ p.\\ 303.

[^78]: \\ *Phänomenologie*,\\ p.\\ 56;\\ *Fenomenologia*,\\ I,\\ pp.\\ 48\\ seg.

[^79]: \\ \[“*Donner\\ un\\ sens\\ plus\\ pur\\ aux\\ mots\\ de\\ la\\ tribu*”.\\ Cfr.\\ S.\\ Mallarmé,\\ *Le\\ tombeau\\ d’Edgard\\ Poe*,\\ in\\ S.\\ Mallarmé,\\ *Œuvres*,*\\ *a\\ cura\\ di\\ H.\\ Mondor\\ e\\ G.\\ Jean-Aubry,\\ Gallimard,\\ Paris\\ 1945,\\ pp.\\ 70\\ e\\ 189;\\ cfr.\\ *La\\ tomba\\ d’Edgard\\ Poe*,\\ in\\ S.\\ Mallarmé,\\ *Poesie*,\\ a\\ cura\\ di\\ L.\\ Frezza,\\ Feltrinelli,\\ Milano\\ 1991,\\ p.\\ 149.\]

[^80]: \\ Cfr.\\ su\\ questo\\ punto\\ e\\ sulle\\ differenti\\ forme\\ di\\ storiografia\\ l'introduzione\\ di\\ Hegel\\ alla\\ filosofia\\ della\\ storia.

[^81]: \\ *Phänomenologie*,\\ pp.\\ 529-544;\\ *Fenomenologia*,\\ II,\\ pp.\\ 236-252.

[^82]: \\ *Phänomenologie*,\\ p.\\ 544;\\ *Fenomenologia*,\\ II,\\ p.\\ 252.

[^83]: \\ *Phänomenologie*,\\ p.\\ 37;\\ *Fenomenologia*,\\ I,\\ p.\\ 27.

[^84]: \\ \[*Ästhetik*,\\ III,\\ p.\\ 157;\\ *Estetica*,\\ II,\\ p.\\ 1014.\]

[^85]: \\ Hegel\\ intende\\ la\\ poesia\\ preriflessiva,\\ ma\\ vi\\ è\\ una\\ poesia,\\ successiva\\ alla\\ riflessione,\\ che\\ si\\ sforza\\ di\\ ricostruire\\ il\\ linguaggio\\ primordiale.

[^86]: \\ \[P.\\ Valéry,\\ *Aurore*,\\ in\\ *Charmes\\ *in\\ *Œuvres*,\\ cit.,\\ p.\\ 129;\\ cfr.\\ *Aurora*,\\ cit.,\\ in\\ P.\\ Valéry,\\ *Opere\\ poetiche*,\\ cit.,\\ p.\\ 129\\ (lievemente\\ modificata).\]

[^87]: \\ *Phänomenologie*,\\ p.\\ 24;\\ *Fenomenologia*,\\ I,\\ p.\\ 15.

[^88]: \\ \[*Phänomenologie*,\\ p.\\ 25;\\ *Fenomenologia*,\\ I,\\ p.\\ 15.\]

[^89]: \\ \[H.\\ Bergson,\\ *La\\ pensée\\ et\\ le\\ mouvant*,\\ Presses\\ Universitaires\\ de\\ France,\\ Paris\\ 1962^47^,\\ p.\\ 30.\]

[^90]: \\ Bergson,\\ *Évolution\\ créatrice*,\\ Presses\\ Universitaires\\ de\\ France,\\ Paris\\ 1969^142^,\\ cap.\\ IV,\\ p.\\ 328.

[^91]: \\ *Logik*,\\ II,\\ in\\ G.\\ W.\\ F.\\ Hegel,\\ *Werke*,\\ cit.,\\ vol.\\ VI,\\ pp.\\ 295\\ seg.;\\ *Logica*,\\ II,\\ p.\\ 700.

[^92]: \\ *Logik*,\\ II,\\ p.\\ 378;\\ *Logica*,\\ II,\\ p.\\ 778.

[^93]: \\ *Logik*,\\ II,\\ p.\\ 378;\\ *Logica*,\\ II,\\ p.\\ 778.

[^94]: \\ \[*Logik*,\\ II,\\ p.\\ 378;\\ *Logica*,\\ II,\\ p.\\ 778.\]

[^95]: \\ *Logik*,\\ II,\\ p.\\ 379;\\ *Logica*,\\ II,\\ p.\\ 779.

[^96]: \\ \[Cfr.\\ S.\\ Mallarmé,\\ *Plusieurs\\ sonnets*,\\ I,\\ in\\ S.\\ Mallarmé,\\ *Œuvres*,\\ cit.,\\ p.\\ 67;\\ cfr.\\ *Alcuni\\ sonetti*,\\ I,\\ in\\ S.\\ Mallarmé,\\ *Poesie*,\\ cit.,\\ p.\\ 140.\]

[^97]: \\ Questa\\ concezione\\ hegeliana\\ della\\ matematica,\\ scienza\\ della\\ grandezza\\ e\\ della\\ quantità\\ in\\ generale,\\ fa\\ risaltare\\ l'originalità\\ della\\ dialettica\\ della\\ logica,\\ che\\ è\\ uno\\ sviluppo\\ autonomo\\ dell'Idea,\\ in\\ cui\\ la\\ coscienza\\ è\\ perduta\\ nel\\ suo\\ oggetto.\\ Ma\\ forse\\ l’interno\\ sviluppo\\ della\\ matematica\\ non\\ è\\ estraneo\\ a\\ una\\ simile\\ dialettica;\\ per\\ un\\ curioso\\ paradosso\\ è\\ in\\ termini\\ quasi\\ hegeliani\\ che\\ Jean\\ Cavaillès\\ parla\\ di\\ questo\\ sviluppo\\ dei\\ mathémata\\ nella\\ sua\\ opera\\ *Sur\\ la\\ logique\\ et\\ la\\ théorie\\ de\\ la\\ science*\\ \[*Sulla\\ logica\\ e\\ la\\ teoria\\ della\\ scienza*\]\\ \[a\\ cura\\ di\\ G.\\ Canguilhem\\ e\\ Ch.\\ Ehresmann,\\ Vrin,\\ Paris\\ 1976^3^\];\\ opponendosi\\ al\\ soggettivismo\\ trascendentale,\\ che\\ attribuisce\\ a\\ Husserl,\\ egli\\ scrive:\\ “Se\\ la\\ logica\\ trascendentale\\ fonda\\ veramente\\ la\\ logica,\\ non\\ si\\ dà\\ alcuna\\ logica\\ assoluta\\ (tale\\ cioè\\ che\\ regoli\\ l'attività\\ soggettiva\\ assoluta).\\ Se\\ c'è\\ una\\ logica\\ assoluta,\\ essa\\ non\\ può\\ derivare\\ la\\ sua\\ autorità\\ che\\ da\\ se\\ stessa:\\ non\\ è\\ trascendentale.”\\ \[p.\\ 65\]\\ Cavaillès\\ mostra\\ cosí\\ i\\ limiti\\ del\\ formalismo\\ in\\ matematica:\\ “La\\ connessione\\ in\\ matematica\\ possiede\\ una\\ coesione\\ interna\\ che\\ non\\ si\\ lascia\\ trattare\\ malamente.\\ La\\ progressione\\ è\\ essenziale,\\ e\\ le\\ decisioni\\ che\\ non\\ ne\\ tengono\\ conto\\ si\\ perdono\\ nel\\ vuoto.”\[p.\\ 70\]\\ Infine\\ la\\ concezione\\ tautologica\\ dei\\ sistemi\\ matematici\\ è\\ attaccata\\ con\\ veemenza:\\ “Solo\\ le\\ teorie\\ piú\\ limitate\\ dell'aritmetica,\\ vale\\ a\\ dire\\ le\\ teorie\\ che\\ si\\ possono\\ dire\\ quasi-finite,\\ possono\\ essere\\ nomologiche,\\ e\\ il\\ loro\\ sviluppo\\ può\\ essere\\ bensí\\ di\\ ordine\\ combinatorio\\ mediante\\ la\\ sola\\ considerazione\\ degli\\ assiomi\\ esistenti;\\ ma\\ è\\ con\\ l'infinito\\ che\\ inizia\\ l’autentica\\ matematica.”\[p.\\ 73\]\\ Hegel,\\ al\\ contrario,\\ nega\\ alla\\ matematica\\ la\\ *comprensione*\\ dell'infinito:\\ “una\\ relazione\\ davvero\\ concettuale,\\ un\\ infinito\\ che\\ sfugge\\ alla\\ determinazione\\ matematica”\\ \[cfr.\\ *Phänomenologie*,\\ p.\\ 45;\\ *Fenomenologia*,\\ I,\\ p.\\ 36\]\\ Cavaillès\\ parla\\ di\\ un\\ concatenamento\\ deduttivo,\\ creatore\\ del\\ contenuto\\ che\\ attinge:\\ “La\\ possibilità\\ di\\ raccogliere\\ all’origine\\ alcuni\\ enunciati\\ privilegiati\\ è\\ fonte\\ d'illusione\\ se\\ si\\ dimenticano\\ le\\ regole\\ operatorie\\ che,\\ sole,\\ danno\\ loro\\ senso.”\[p.\\ 73\]\\ C'è\\ dunque\\ come\\ nella\\ logica\\ hegeliana\\ un\\ progresso\\ interno\\ che\\ va\\ di\\ contenuto\\ singolo\\ in\\ contenuto\\ singolo.\\ “Una\\ coscienza\\ generatrice\\ dei\\ propri\\ prodotti,\\ o\\ semplicemente\\ a\\ essi\\ immanente,\\ non\\ v'è;\\ anzi\\ essa\\ è\\ ogni\\ volta\\ nell'immediatezza\\ dell'idea,\\ perduta\\ in\\ essa;\\ si\\ perde\\ con\\ essa\\ e\\ si\\ collega\\ con\\ altre\\ coscienze\\ (ciò\\ che\\ si\\ sarebbe\\ tentati\\ di\\ chiamare\\ altri\\ momenti\\ della\\ coscienza)\\ esclusivamente\\ grazie\\ ai\\ legami\\ interni\\ delle\\ idee\\ alle\\ quali\\ esse\\ appartengono.\\ Il\\ progresso\\ è\\ materiale\\ ovvero\\ tra\\ singole\\ essenze;\\ suo\\ motore\\ l'esigenza\\ di\\ oltrepassamento\\ di\\ ciascuna\\ di\\ esse.\\ Non\\ una\\ filosofia\\ della\\ coscienza,\\ ma\\ solo\\ una\\ filosofia\\ del\\ concetto\\ può\\ dare\\ una\\ dottrina\\ della\\ scienza.\\ La\\ necessità\\ generatrice\\ non\\ è\\ quella\\ di\\ un'attività,\\ ma\\ di\\ una\\ dialettica.”\[p.\\ 78\]\\ Se\\ esiste\\ una\\ dialettica\\ propria\\ della\\ matematica\\ -quale\\ posto\\ le\\ converrebbe\\ in\\ una\\ Logica\\ dell'essere\\ come\\ quella\\ hegeliana?\\ Ma\\ forse\\ il\\ sé\\ è\\ in\\ Hegel\\ piú\\ immanente\\ al\\ contenuto\\ di\\ quanto\\ non\\ sia\\ in\\ Cavaillès;\\ sarà\\ allora\\ piú\\ esatto\\ ravvicinare\\ Cavaillès\\ a\\ Spinoza\\ che\\ a\\ Hegel:\\ Cavaillès\\ farebbe\\ pensare\\ piú\\ all'intelletto\\ infinito\\ di\\ Dio\\ in\\ Spinoza\\ e\\ al\\ passaggio\\ da\\ un'idea\\ vera\\ all'altra\\ che\\ non\\ all'unità\\ di\\ soggetto\\ e\\ oggetto\\ che\\ mette\\ capo\\ al\\ senso.\\ È\\ tuttavia\\ importante\\ considerare\\ il\\ fatto\\ che\\ si\\ potrebbe\\ descrivere\\ in\\ termini\\ dialettici\\ lo\\ sviluppo\\ della\\ matematica,\\ benché\\ resti\\ posta\\ la\\ questione\\ della\\ relazione\\ di\\ siffatta\\ logica\\ dei\\ mathémata\\ (che\\ in\\ Platone\\ sono\\ enti\\ intermedi)\\ a\\ quella\\ dei\\ logoi.\\ Nondimeno,\\ è\\ notevole\\ registrare\\ in\\ quali\\ termini\\ hegeliani\\ Cavaillès\\ parli\\ di\\ una\\ dialettica\\ dei\\ mathémata.

[^98]: \\ *Phänomenologie*,\\ p.\\ 24;\\ *Fenomenologia*,\\ I,\\ p.\\ 47.

[^99]: \\ \[Cfr.\\ F.\\ Nietzsche,\\ *Also\\ sprach\\ Zarathustra.\\ Ein\\ Buch\\ für\\ Alle\\ und\\ Keinen*,\\ in\\ *Nietzsche\\ Werke*,\\ *Kritische\\ Gesamtausgabe*,\\ a\\ c.\\ di\\ G.\\ Colli\\ e\\ M.\\ Montinari,\\ De\\ Gruyter,\\ Berlin\\ 1968,\\ VI\\ Abteilung,\\ I\\ Band,\\ §\\ 2,\\ p.\\ 6;\\ cfr.\\ *Cosí\\ parlò\\ Zarathustra*,\\ tr.\\ it.\\ di\\ Mazzino\\ Montinari,\\ in\\ F.\\ Nietzsche,\\ *Opere\\ complete*,\\ a\\ c.\\ di\\ G.\\ Colli\\ e\\ M.\\ Montinari,\\ vol.\\ VI,\\ tomo\\ I,\\ Adelphi,\\ Milano\\ 1968,\\ §\\ 2,\\ p.\\ 4\\ (con\\ lievi\\ modifiche).\]

[^100]: \\ *Logik*,\\ I,\\ p.\\ 13;\\ *Logica*,\\ I,\\ p.\\ 3.

[^101]: \\ \[I.\\ Kant,\\ *Kritik\\ der\\ reinen\\ Vernunft*,\\ B\\ XXX;\\ *Critica\\ della\\ ragion\\ pura*,\\ tr.\\ it.\\ di\\ G.\\ Gentile\\ e\\ L.\\ Radice\\ (rev.\\ V.\\ Mathieu),\\ Laterza,\\ Roma-Bari\\ 1989^5^,\\ vol.\\ I,\\ p.\\ 28.\]

[^102]: \\ \[Cfr.\\ *Phänomenologie*,\\ p.\\ 29;\\ *Fenomenologia*,\\ I,\\ p.\\ 18.\]

[^103]: \\ *Phänomenologie*,\\ p.\\ 554;\\ *Fenomenologia*,\\ II.\\ p.\\ 263.

[^104]: \\ *Phänomenologie*,\\ p.\\ 423;\\ *Fenomenologia*,\\ II,\\ pp.\\ 114\\ seg.

[^105]: \\ \[*Phänomenologie*,\\ p.\\ 145;\\ *Fenomenologia*,\\ I,\\ p.\\ 152.\]

[^106]: \\ *Phänomenologie*,\\ p.\\ 145;\\ *Fenomenologia*,\\ I,\\ p.\\ 152.

[^107]: \\ *Phänomenologie*,\\ p.\\ 574;\\ *Fenomenologia*,\\ II,\\ p.\\ 285.

[^108]: \\ *Phänomenologie*,\\ p.\\ 118;\\ *Fenomenologia*,\\ I,\\ pp.\\ 120\\ seg.\\ \[tr.\\ it.\\ lievemente\\ modificata.\]

[^109]: \\ *Phänomenologie*,\\ pp.\\ 116\\ seg.;\\ *Fenomenologia*,\\ I,\\ pp.\\ 118\\ seg.

[^110]: \\ *Phänomenologie*,\\ pp.\\ 135\\ seg.;\\ *Fenomenologia*,\\ I,\\ p.\\ 139.

[^111]: \\ *Phänomenologie*,\\ p.\\ 118;\\ *Fenomenologia*,\\ I,\\ p.\\ 120\\ \[tr.\\ it.\\ lievemente\\ modificata\].

[^112]: \\ *Phänomenologie*,\\ p.\\ 133;\\ *Fenomenologia*,\\ I,\\ p.\\ 137.

[^113]: \\ \[*Phänomenologie*,\\ p.\\ 132;\\ *Fenomenologia*,\\ I,\\ p.\\ 135.\]

[^114]: \\ *Phänomenologie*,\\ p.\\ 30;\\ *Fenomenologia*,\\ I,\\ pp.\\ 20\\ seg.

[^115]: \\ *Phänomenologie*,\\ pp.\\ 71\\ seg.;\\ Fenomenologia,\\ I,\\ pp.\\ 68\\ seg.

[^116]: \\ *\[Phänomenologie*,\\ p.\\ 71;\\ *Fenomenologia*,\\ I,\\ p.\\ 68.\]

[^117]: \\ *Logik*,\\ I,\\ p.\\ 44;\\ *Logica*,\\ I,\\ p.\\ 31.

[^118]: \\ \[*Phänomenologie*,\\ p.\\ 132;\\ *Fenomenologia*,\\ I,\\ p.\\ 155.\]

[^119]: \\ *Jenaer\\ Systementwürfe\\ III*,\\ p.\\ 286;\\ *Filosofia\\ dello\\ spirito\\ jenese*,\\ p.\\ 174.

[^120]: \\ \[Ibidem.\]

[^121]: \\ \[Ibidem.\]

[^122]: \\ \[*Phänomenologie*,\\ p.\\ 24;\\ *Fenomenologia*,\\ I,\\ p.\\ 15.\]

[^123]: \\ \[Cfr.\\ *Logik*,\\ I,\\ p.\\ 55;*\\ Logica*,\\ I,\\ p.\\ 41.\]

[^124]: \\ *Phänomenologie*,\\ p.\\ 63;\\ *Fenomenologia*,\\ I,\\ p.\\ 56.

[^125]: \\ \[Cfr.\\ *Phänomenologie*,\\ p.\\ 35;\\ *Fenomenologia*,\\ I,\\ p.\\ 25;\\ cfr.\\ *Logik*,\\ I,\\ p.\\ 22;\\ *Logica*,\\ I,\\ p.\\ 11.\]

[^126]: \\ *Logik*,\\ I,\\ p.\\ 27;\\ *Logica*,\\ I,\\ p.\\ 17.

[^127]: \\ *Phänomenologie*,\\ p.\\ 227;\\ *Fenomenologia*,\\ I,\\ p.\\ 250.

[^128]: \\ *Phänomenologie*,\\ p.\\ 227;\\ *Fenomenologia*,\\ I,\\ 250.

[^129]: \\ \[*Phänomenologie*,\\ p.\\ 228;*\\ Fenomenologia*,\\ I,\\ p.\\ 251.\]

[^130]: \\ \[*Logik*,\\ I,\\ pp.\\ 30\\ seg.;\\ *Logica*,\\ I,\\ p.\\ 19.\]

[^131]: \\ *Logik*,\\ I,\\ p.\\ ;\\ *Logica*,\\ I,\\ p.\\ 22.

[^132]: \\ *Logik*,\\ I,\\ p.\\ 66;\\ *Logica*,\\ I,\\ p.\\ 52.

[^133]: \\ *Logik*,\\ I,\\ p.\\ 70;\\ *Logica*,\\ I,\\ p.\\ 57.

[^134]: \\ \[Cfr.\\ *Phänomenologie*,\\ p.\\ 22;\\ Fenomenologia,\\ I,\\ p.\\ 13.\]

[^135]: \\ *Enziklopädie*,\\ I,\\ in\\ G.\\ W.\\ F.\\ Hegel,\\ *Werke*,\\ vol.\\ VIII,\\ §\\ 79,\\ p.\\ 168;\\ *Enciclopedia*,\\ §\\ 79,\\ p.\\ 95.

[^136]: \\ \[Cfr.\\ *Phänomenologie*,\\ p.\\ 74;\\ Fenomenologia,\\ I,\\ p.\\ 71;\\ cfr.\\ anche\\ *Logik*,\\ I,\\ p.\\ 49;\\ *Logica*,\\ I,\\ p.\\ 36.\]

[^137]: \\ \[Cfr.\\ G.\\ W.\\ F.\\ Hegel,\\ *Jenaer\\ Realphilosophie*,\\ *Vorlesungsmanuskripte\\ zur\\ Philosophie\\ der\\ Natur\\ und\\ des\\ Geistes\\ von\\ 1805-1806*,\\ a\\ cura\\ di\\ J.\\ Hoffmeister,\\ Felix\\ Meiner,\\ Hamburg\\ 1967\\ (1.\\ ed.\\ 1931).\]

[^138]: \\ \[“*Je\\ te\\ rends\\ pur\\ à\\ ta\\ place\\ première.\\ Regarde-toi*”.\\ Cfr.\\ P.\\ Valéry,\\ *Le\\ cimetière\\ marin*,\\ VII,\\ in\\ P.\\ Valéry,\\ *Œuvres*,\\ cit.,\\ p.\\ 148;\\ tr.\\ it.\\ *Il\\ cimitero\\ marino*,\\ VII,\\ in\\ P.\\ Valéry,\\ *Opere\\ poetiche*,\\ cit.,\\ p.\\ 199\\ (con\\ lievi\\ modifiche).\\ Hyppolite\\ cita\\ con\\ qualche\\ libertà.\]

[^139]: \\ *Phänomenologie*,\\ p.\\ 184;\\ *Fenomenologia*,\\ I,\\ p.\\ 200.

[^140]: \\ \[*Phänomenologie*,\\ p.\\ 184;\\ *Fenomenologia*,\\ I,\\ p.\\ 200\\ (trad.\\ it.\\ lievemente\\ modificata).\]

[^141]: \\ *Phänomenologie*,\\ p.\\ 185;\\ *Fenomenologia*,\\ I,\\ p.\\ 201.

[^142]: \\ \[*Phänomenologie*,\\ p.\\ 138;\\ *Fenomenologia*,\\ I,\\ p.\\ 144\\ (tr.\\ it.\\ modificata).\]

[^143]: \\ *Phänomenologie*,\\ p.\\ 155;\\ *Fenomenologia*,\\ I,\\ p.\\ 164.

[^144]: \\ *Phänomenologie*,\\ p.\\ 588;\\ *Fenomenologia*,\\ II,\\ p.\\ 302.

[^145]: \\ \[Aristotele,\\ *Metafisica*,\\ L\\ 9,\\ 1074\\ b\\ 22-23;\\ cfr.\\ *La\\ Metafisica*,\\ tr.\\ it.\\ di\\ G.\\ Reale,\\ Rusconi,\\ Milano\\ 1993,\\ pp.\\ 576\\ seg.\]

[^146]: \\ \[Cfr.\\ Sesto\\ Empirico,\\ *Against\\ the\\ logicians*,\\ §§\\ 310-312,\\ in\\ *Sextus\\ Empiricus\\ in\\ four\\ volumes*,\\ a\\ cura\\ di\\ G.\\ P.\\ Goold,\\ Harvard\\ University\\ Press,\\ London\\ 1983,\\ vol.\\ II,\\ pp.\\ 162-164;\\ cfr.\\ Sesto\\ Empirico,\\ *Contro\\ i\\ logici*,\\ a\\ cura\\ di\\ A.\\ Russo,\\ Laterza,\\ Roma-Bari,\\ 1975,\\ pp.\\ 92\\ sg\\ (tr.\\ it.\\ modificata);\\ citato\\ in\\ G.\\ W.\\ F.\\ Hegel,\\ *Vorlesungen\\ über\\ die\\ Geschichte\\ der\\ Philosophie*,\\ vol.\\ II,\\ in\\ *Werke*,\\ cit.,\\ vol.\\ XIX,\\ pp.\\ 399\\ sgg.;\\ cfr.\\ G.\\ W.\\ F.\\ Hegel,\\ *Lezioni\\ sulla\\ storia\\ della\\ filosofia*,\\ a\\ cura\\ di\\ E.\\ Codignola\\ e\\ G.\\ Sanna,\\ La\\ Nuova\\ Italia,\\ Firenze\\ 1964,\\ vol.\\ II,\\ pp.\\ 546\\ sg.\]

[^147]: \\ *Phänomenologie*,\\ p.\\ 186;\\ *Fenomenologia*,\\ I,\\ p.\\ 203.

[^148]: \\ \[Cfr.\\ *Phänomenologie*,\\ p.\\ 190;\\ *Fenomenologia*,\\ I,\\ p.\\ 207.\]

[^149]: \\ \[*Phänomenologie*,\\ pp.\\ 186\\ seg.;*\\ Fenomenologia*,\\ I,\\ p.\\ 203.\]

[^150]: \\ *Phänomenologie*,\\ p.\\ 187;\\ *Fenomenologia*,\\ I,\\ 203.

[^151]: \\ \[*Phänomenologie*,\\ p.\\ 138;\\ *Fenomenologia*,\\ I,\\ p.\\ 144\\ (tr.\\ it.\\ modificata).\]

[^152]: \\ *Phänomenologie*,\\ p.\\ 96;\\ *Fenomenologia*,\\ I,\\ p.\\ 97\\ \[tr.\\ it.\\ lievemente\\ modificata\].

[^153]: \\ \[*Phänomenologie*,\\ p.\\ 97;*\\ Fenomenologia*,\\ I,\\ 97.\]

[^154]: \\ *Phänomenologie*,\\ pp.\\ 98\\ seg.;\\ *Fenomenologia*,\\ I,\\ p.\\ 99.

[^155]: \\ *Phänomenologie*,\\ p.\\ 99;\\ *Fenomenologia*,\\ I,\\ 99.

[^156]: \\ I.\\ Kant,\\ *Kritik\\ der\\ reinen\\ Vernunft*,\\ A\\ 216,\\ B\\ 263;\\ cfr.\\ *Critica\\ della\\ ragion\\ pura*,\\ cit.,\\ vol.\\ I,\\ p.\\ 222.

[^157]: \\ \[*Glauben\\ und\\ Wissen*,\\ p.\\ 304;\\ *Fede\\ e\\ sapere*,\\ p.\\ 139.\]

[^158]: \\ \[*Glauben\\ und\\ Wissen*,\\ p.\\ 307;\\ *Fede\\ e\\ sapere*,\\ p.\\ 141.\]

[^159]: \\ *Glauben\\ und\\ Wissen*,\\ pp.\\ 307\\ seg.;\\ *Fede\\ e\\ sapere*,\\ p.\\ 142.\\ (I\\ testi\\ citati\\ sono\\ tratti\\ dall’analisi\\ che\\ Hegel\\ conduce\\ su\\ Kant\\ in\\ *Jaener\\ Schriften*,\\ in\\ Hegel,\\ *Werke*,\\ cit.,\\ vol.\\ II,\\ pp.\\ 301-333;\\ tr.\\ it.\\ *Primi\\ scritti\\ critici*,\\ cit.\\ pp.\\ 137-164).

[^160]: \\ *Glauben\\ und\\ Wissen*,\\ p.\\ 316;\\ *Fede\\ e\\ sapere*,\\ p.\\ 149.

[^161]: \\ \[*Glauben\\ und\\ Wissen*,\\ p.\\ 309;\\ *Fede\\ e\\ sapere*,\\ p.\\ 144.\\ Il\\ “proietta\\ sulle\\ cose”\\ (“projette\\ sur\\ les\\ choses")\\ della\\ citazione\\ di\\ Hyppolite\\ rende\\ "hinauswirft"\\ nell'originale,\\ restituito\\ con\\ “butta\\ via”\\ nella\\ traduzione\\ italiana\\ di\\ De\\ Negri.\]

[^162]: \\ *Phänomenologie*,\\ p.\\ 101;*\\ Fenomenologia*,\\ I,\\ p.\\ 102.

[^163]: \\ *Phänomenologie*,\\ p.\\ 108;*\\ Fenomenologia*,\\ I,\\ p.\\ 109.

[^164]: \\ *Phänomenologie*,\\ p.\\ 143;\\ *Fenomenologia*,\\ I,\\ p.\\ 149.

[^165]: \\ *Logik*,\\ II,\\ pp.\\ 27\\ seg.*;\\ Logica*,\\ II,\\ p.\\ 447.

[^166]: \\ *Logik*,\\ II,\\ p.\\ 31;\\ Logica,\\ II,\\ p.\\ 450.

[^167]: \\ *Enziklopädie*,\\ I,\\ §§\\ 22\\ e\\ 23;\\ pp.\\ 78\\ e\\ 80;\\ *Enciclopedia*,\\ §§\\ 22\\ e\\ 23,\\ p.\\ 37.

[^168]: \\ *Enziklopädie*,\\ I,\\ §\\ 23,\\ *Anmerkung*,\\ p.\\ 80;\\ *Enciclopedia*,\\ §\\ 23,\\ p.\\ 37.

[^169]: \\ *Enziklopädie*,\\ I,\\ §\\ 25,\\ p.\\ 91;\\ *Enciclopedia*,\\ §\\ 25,\\ p.\\ 39.

[^170]: \\ \[*Enziklopädie*,\\ I,\\ §\\ 25,\\ p.\\ 91;\\ *Enciclopedia*,\\ §\\ 25,\\ p.\\ 39.\]

[^171]: \\ *Phänomenologie*,\\ p.\\ 589;\\ *Fenomenologia*,\\ II,\\ pp.\\ 303\\ seg.

[^172]: \\ *Logik*,\\ II,\\ p.\\ 39;\\ *Logica*,\\ II,\\ p.\\ 458.

[^173]: \\ \[*Logik*,\\ II,\\ p.\\ 24;\\ *Logica*,\\ II,\\ p.\\ 443.\]

[^174]: \\ \[*Phänomenologie*,\\ p.\\ 552;\\ *Fenomenologia*,\\ II,\\ p.\\ 261.\]

[^175]: \\ \[Ibidem.\]

[^176]: \\ *Phänomenologie*,\\ p.\\ 580;\\ *Fenomenologia*,\\ II,\\ p.\\ 293.

[^177]: \\ *Phänomenologie*,\\ p.\\ 587;\\ *Fenomenologia*,\\ II,\\ p.\\ 301.

[^178]: \\ *Phänomenologie*,\\ p.\\ 24;\\ *Fenomenologia*,\\ I,\\ p.\\ 15.

[^179]: \\ *Phänomenologie*,\\ p.\\ 227;\\ *Fenomenologia*,\\ I,\\ p.\\ 250.

[^180]: \\ \[*Phänomenologie*,\\ p.\\ 46;*\\ Fenomenologia*,\\ I,\\ p.\\ 38.\]

[^181]: \\ *Phänomenologie*,\\ p.\\ 25;\\ *Fenomenologia*,\\ I,\\ p.\\ 16.

[^182]: \\ \[F.\\ W.\\ J.\\ Schelling,\\ *Philosophie\\ und\\ Religion*\\ (1804),\\ in\\ *Schriften\\ von\\ 1801-1804*,\\ Wissenschaftliche\\ Buchgesellschaft,\\ Darmstadt\\ 1968,\\ pp.\\ 611\\ seg.;\\ cfr.\\ *Filosofia\\ e\\ religione*,\\ tr.\\ it.\\ di\\ V.\\ Verra\\ in\\ F.\\ W.\\ J.\\ Schelling,\\ *Scritti\\ sulla\\ filosofia,\\ la\\ religione,\\ la\\ libertà*,\\ a.\\ cura\\ di\\ L.\\ Pareyson,\\ Mursia,\\ Milano\\ 1974,\\ p.\\ 44.\]

[^183]: \\ \[G.\\ W.\\ F.\\ Hegel,\\ *Differenz\\ des\\ Fichte'schen\\ und\\ Schelling'schen\\ Systems\\ der\\ Philosophie,*\\ in\\ *Werke*,\\ vol.\\ II,\\ cit.,\\ pp.\\ 24\\ seg.;\\ cfr.\\ G.\\ W.\\ F.\\ Hegel,\\ *Differenza\\ fra\\ il\\ sistema\\ di\\ Fichte\\ e\\ quello\\ di\\ Schelling*,\\ in\\ *Primi\\ scritti\\ critici*,\\ cit.,\\ p.\\ 17.\\ D'ora\\ innanzi\\ si\\ dirà\\ *Differenz\\ des\\ Fichte'schen\\ und\\ Schelling'schen\\ Systems*\\ e\\ *Differenza\\ fra\\ il\\ sistema\\ di\\ Fichte\\ e\\ quello\\ di\\ Schelling*.\]

[^184]: \\ \[*Differenz\\ des\\ Fichte'schen\\ und\\ Schelling'schen\\ Systems*,\\ p.\\ 24;\\ *Differenza\\ fra\\ il\\ sistema\\ di\\ Fichte\\ e\\ quello\\ di\\ Schelling*,\\ p.\\ 17.\]

[^185]: \\ \[*Differenz\\ des\\ Fichte'schen\\ und\\ Schelling'schen\\ Systems*,\\ p.\\ 25;\\ *Differenza\\ fra\\ il\\ sistema\\ di\\ Fichte\\ e\\ quello\\ di\\ Schelling*,\\ p.\\ 17.\]

[^186]: \\ \[Cfr.\\ G.\\ W.\\ F.\\ Hegel,\\ *Philosophie\\ des\\ Geistes*,\\ in\\ *Vorlesungsmanuskript\\ zur\\ Realphilosophie\\ (1805-1806)*,\\ in\\ *Gesammelte\\ Werke*,\\ cit.,\\ VIII,\\ p.\\ 287:\\ “Die\\ philosophie\\ entäussert\\ sich”;\\ cfr.\\ G.\\ W.\\ F.\\ Hegel,\\ *Filosofia\\ dello\\ spirito\\ jenese*,\\ cit.,\\ p.\\ 174.\]

[^187]: \\ *Phänomenologie*,\\ pp.\\ 17\\ seg.;\\ *Fenomenologia*,\\ I,\\ p.\\ 8.

[^188]: \\ G.\\ W.\\ F.\\ Hegel,\\ *Jenaer\\ Systementwürfe\\ II*,\\ in\\ *Gesammelte\\ Werke*,\\ cit.,\\ vol.\\ VII,\\ p.\\ 34;\\ cfr.\\ G.\\ W.\\ F.\\ Hegel,\\ *Logica\\ e\\ metafisica\\ di\\ Jena\\ (1804-1805)*,\\ a\\ cura\\ di\\ F.\\ Chiereghin,\\ Verifiche,\\ Trento\\ 1982,\\ p.\\ 35\\ \[D’ora\\ in\\ poi\\ si\\ dirà\\ *Jenaer\\ Systementwürfe\\ II\\ *e\\ *Logica\\ e\\ metafisica\\ di\\ Jena*.\]

[^189]: \\ *Jenaer\\ Systementwürfe\\ II*,\\ p.\\ 36;\\ *Logica\\ e\\ metafisica\\ di\\ Jena*,\\ p.\\ 37.

[^190]: \\ *Jenaer\\ Systementwürfe\\ II*,\\ p.\\ 36;\\ *Logica\\ e\\ metafisica\\ di\\ Jena*,\\ p.\\ 37.

[^191]: \\ *Jenaer\\ Systementwürfe\\ II*,\\ p.\\ 34;\\ *Logica\\ e\\ metafisica\\ di\\ Jena*,\\ p.\\ 35.

[^192]: \\ *Jenaer\\ Systementwürfe\\ II*,\\ p.\\ 33;\\ *Logica\\ e\\ metafisica\\ di\\ Jena*,\\ p.\\ 35.

[^193]: \\ *Phänomenologie*,\\ p.\\ 36;\\ *Fenomenologia*,\\ I,\\ p.\\ 25.

[^194]: \\ *Phänomenologie*,\\ p.\\ 54;\\ *Fenomenologia*,\\ I,\\ pp.\\ 46\\ seg.

[^195]: \\ *Phänomenologie*,\\ pp.\\ 131\\ seg.;\\ *Fenomenologia*,\\ I,\\ pp.\\ 134\\ seg.

[^196]: \\ \[*Logik*,\\ II,\\ p.\\ 50;\\ *Logica*,\\ II,\\ p.\\ 467.\]

[^197]: \\ \[Cfr.\\ *Enziklopädie*,\\ I,\\ §\\ 119,\\ *Anmerkung*,\\ p.\\ 244;\\ *Enciclopedia*,\\ §\\ 119,\\ *Annotazione*,\\ p.\\ 130\\ (tr.\\ it.\\ lievemente\\ modificata).\]

[^198]: \\ \[Cfr.\\ G.\\ W.\\ F.\\ Hegel,\\ *Naturphilosophie.\\ Fragment\\ einer\\ Reinschrift*,\\ in\\ *Jenaer\\ Systementwürfe\\ II*,\\ in\\ *Gesammelte\\ Werke*,\\ cit.,\\ vol.\\ VII,\\ p.\\ 185\\ (con\\ lievi\\ modifiche).\]

[^199]: \\ \[Cfr.\\ *Enziklopädie*,\\ I,\\ §\\ 250,\\ e\\ *Anmerkung*,\\ pp.\\ 134\\ sg.\\ e\\ §\\ 314,\\ *Zusatz*,\\ p.\\ 217\\ ;\\ *Enciclopedia*,\\ §\\ 250,\\ e\\ *Annotazione*,\\ pp.\\ 224\\ seg.;\\ cfr.\\ anche\\ G.\\ W.\\ F.\\ Hegel,\\ *Vorlesungen\\ über\\ die\\ Philosophie\\ der\\ Geschichte*,\\ in\\ *Werke*,\\ cit.,\\ XII,\\ p.\\ 89;\\ cfr.\\ *Lezioni\\ sulla\\ filosofia\\ della\\ storia*,\\ tr.\\ it.\\ di\\ G.\\ Calogero\\ e\\ C.\\ Fatta,\\ Laterza,\\ Roma-Bari,\\ 1963,\\ vol.\\ III,\\ p.\\ 173.\]

[^200]: \\ \[*Phänomenologie*,\\ p.\\ 24;\\ *Fenomenologia*,\\ I,\\ p.\\ 14.\]

[^201]: \\ \[*Enziklopädie*,\\ III,\\ §\\ 575,\\ p.\\ 394;\\ *Enciclopedia*,\\ §\\ 575,\\ p.\\ 565.\]

[^202]: \\ Per\\ queste\\ tre\\ mediazioni\\ cfr.\\ *Enziklopädie*,\\ §§\\ 575-577,\\ pp.\\ Achtung;\\ *Enciclopedia*,\\ §§\\ 575-577,\\ pp.\\ 565-566.

[^203]: \\ \[Cfr.\\ *Phänomenologie*,\\ p.\\ 37;\\ *Fenomenologia*,\\ I,\\ p.\\ 26.\]

[^204]: \\ \[“*Jusqu’à\\ l’Etre\\ exalte\\ l’étrange\\ Toute-puissance\\ du\\ Néant*”.\\ P.\\ Valéry,\\ *Ébauche\\ d’un\\ serpent*,\\ XXX,\\ in\\ *Charmes,\\ *in\\ *Œuvres*,\\ cit.,\\ p.\\ 146;\\ tr.\\ it.\\ *Abbozzo\\ d’un\\ serpente*,\\ in\\ *Incanti*,\\ cit.,\\ p.\\ 193.\]

[^205]: \\ \[Cfr.\\ *Logik*,\\ I,\\ p.\\ 121;\\ *Logica*,\\ I,\\ p.\\ 108.\]

[^206]: \\ \[Cfr.\\ *Phänomenologie*,\\ p.\\ 29;\\ *Fenomenologia*,\\ I,\\ p.\\ 18.\]

[^207]: \\ \[Cfr.\\ J.\\ Cavaillès,\\ *Sur\\ la\\ logique\\ et\\ la\\ théorie\\ de\\ la\\ science*,\\ cit.,\\ p.78.\]

[^208]: \\ *Phänomenologie*,\\ p.\\ 36;\\ *Fenomenologia*,\\ I,\\ pp.\\ 25\\ seg.

[^209]: \\ L.\\ Brunschvicg,\\ *La\\ modalité\\ du\\ jugement*,\\ Libraire\\ Felix\\ Alcan,\\ Paris\\ 1934^2^\\ ,\\ p.\\ 12.

[^210]: \\ H.\\ Bergson,\\ *Évolution\\ créatrice*,\\ cit.,\\ cap.\\ IV\\ (sull'idea\\ di\\ Nulla),\\ p.\\ 294.

[^211]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 294.\]

[^212]: \\ *Phänomenologie*,\\ p.\\ 37;\\ *Fenomenologia*,\\ I,\\ p.\\ 27.

[^213]: \\ H.\\ Bergson,\\ *Évolution\\ créatrice*,\\ cit.,\\ cap.\\ III,\\ "I\\ due\\ ordini",\\ pp.\\ 92\\ seg.;\\ \[cfr.\\ H.\\ Bergson*\\ L'evoluzione\\ creatrice*,\\ tr.\\ it.\\ parziale\\ di\\ G.\\ Penati,\\ La\\ Scuola,\\ Brescia\\ 1968^3^,\\ p.\\ 93.\]\\ Il\\ corsivo\\ è\\ nostro.

[^214]: \\ *Logik*,\\ II,\\ pp.\\ 48\\ seg.;\\ *Logica*,\\ II,\\ 465.

[^215]: \\ \[*Logik*,\\ II,\\ pp.\\ 48;\\ *Logica*,\\ II,\\ p.\\ 466.\]

[^216]: \\ \[Cfr.\\ *Phänomenologie*,\\ p.\\ 143;\\ *Fenomenologia*,\\ I,\\ p.\\ 150\\ (tr.\\ it.\\ lievemente\\ modificata).\]

[^217]: \\ \[P.\\ Valéry,.*Ébauche\\ d’un\\ serpent*,\\ XXX,\\ cit.,\\ in\\ *Œuvres*,\\ cit.,\\ p.\\ 146;\\ tr.\\ it.\\ cit.,\\ p.193.\]

[^218]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 292.\]

[^219]: \\ Platone,\\ *Sofista*.

[^220]: \\ \[Platone,\\ *Sofista*,\\ 256\\ E;\\ cfr.\\ Platone,\\ *Opere\\ complete*,\\ cit.,\\ vol.\\ II,\\ tr.\\ it.\\ di\\ A.\\ Zadro,\\ Laterza,\\ Bari-Roma\\ 1982,\\ p.\\ 236\\ (lievemente\\ modificata).\]

[^221]: \\ \[Platone,\\ *Sofista*,\\ 257\\ b-c;\\ tr.\\ it.\\ cit.,\\ p.\\ 236.\]

[^222]: \\ \[Platone,\\ *Sofista*,\\ 253\\ a-b;\\ tr.\\ it.\\ cit.,\\ p.\\ 231.\]

[^223]: \\ *Phänomenologie*,\\ p.\\ 39;\\ *Fenomenologia*,\\ I,\\ p.\\ 29.

[^224]: \\ *Enziklopädie*,\\ I,\\ §\\ 117,\\ p.\\ 239;\\ *Enciclopedia*,\\ §\\ 117,\\ p.\\ 128.

[^225]: *\\ \[“Il\\ se\\ fit\\ celui\\ qui\\ dissipe\\ /\\ en\\ conséquences\\ son\\ principe\\ /\\ en\\ étoiles\\ son\\ unité”.\\ Cfr.\\ P.Valéry,\\ *Ébauche\\ d’un\\ serpent*,\\ VI,\\ cit.,\\ in\\ *Œuvres*,\\ cit.,\\ p.\\ 139;\\ tr.\\ it.\\ cit.\\ p.\\ 181\\ (con\\ lievi\\ modifiche).\]*

[^226]: \\ *Logik*,\\ II,\\ p.\\ 47;\\ *Logica*,\\ II,\\ p.\\ 465.

[^227]: \\ *Phänomenologie*,\\ p.\\ 102;\\ *Fenomenologia*,\\ I,\\ pp.\\ 102\\ seg.

[^228]: \\ Ch.\\ Andler,\\ *Revue\\ de\\ Métaphysique\\ et\\ de\\ morale*,\\ articolo\\ su\\ Hegel\\ \[*Le\\ fondement\\ du\\ savoir\\ dans\\ la\\ “phénoménologie\\ de\\ l’esprit”\\ de\\ Hegel*\],\\ luglio-settembre\\ 1931,\\ \[n.3,\\ anno\\ 38°,\\ pp.\\ 317-340\],\\ p.\\ 322.

[^229]: \\ B.\\ Spinoza,\\ *Etica*,\\ assioma\\ unico\\ del\\ libro\\ IV,\\ in\\ B.\\ Spinoza,\\ *Opera*,\\ a\\ cura\\ di\\ Carl\\ Gebhardt,\\ Winters\\ Universitätsbuchhandlung,\\ Heidelberg\\ 1972\\ (ristampa\\ dell’edizione\\ 1925),\\ vol\\ II,\\ p.210;\\ \[cfr.\\ B.\\ Spinoza,\\ *Etica*,\\ tr.\\ it.\\ di\\ R.\\ Cantoni\\ e\\ M.\\ Brunelli,\\ UTET,\\ Torino\\ 1972,\\ p.\\ 268.\]

[^230]: \\ *Phänomenologie*,\\ p.\\ 590;\\ *Fenomenologia*,\\ II,\\ p.\\ 304.

[^231]: \\ *Phänomenologie*,\\ p.\\ 104;\\ *Fenomenologia*,\\ I,\\ p.\\ 104.\\ Si\\ noterà\\ il\\ pantragismo\\ hegeliano\\ che\\ condensa\\ la\\ dispersione\\ dell'esistente\\ in\\ una\\ dualità\\ fondamentale.\\ La\\ diversità\\ è\\ ciò\\ che\\ segue\\ la\\ differenza\\ essenziale,\\ ma\\ quest'ultima\\ ritorna\\ sempre.

[^232]: \\ *Enziklopädie*,\\ I,\\ §\\ 117,\\ pp.\\ 239\\ seg.;\\ *Enciclopedia*,\\ §\\ 117,\\ p.\\ 128.

[^233]: \\ *Logik*,\\ II,\\ p.\\ 50;\\ *Logica*,\\ II,\\ p.\\ 467.

[^234]: \\ *Logik*,\\ II,\\ p.\\ 50;\\ *Logica*,\\ II,\\ p.\\ 468.

[^235]: \\ *Logik*,\\ II,\\ p.\\ 55;\\ *Logica*,\\ II,\\ p.\\ 472.

[^236]: \\ *Enziklopädie*,\\ I,\\ §\\ 118,\\ p.\\ 242;\\ *Enciclopedia*,\\ §\\ 118,\\ p.\\ 129\\ \[*l’una\\ è\\ un\\ apparire\\ nell’altra*:\\ il\\ corsivo\\ è\\ di\\ J.\\ Hyppolite\].

[^237]: \\ *Phänomenologie*,\\ p.\\ 46;\\ *Fenomenologia*,\\ I,\\ p.\\ 37.

[^238]: \\ *Logik*,\\ II,\\ p.\\ 53;\\ *Logica*,\\ II,\\ p.\\ 470.

[^239]: \\ \[*der\\ aussereinanderfallende\\ Unterschied*.\]

[^240]: \\ *Logik*,\\ II,\\ p.\\ 54;\\ *Logica*,\\ II,\\ 472.

[^241]: \\ *Phänomenologie*,\\ p.\\ 103;\\ *Fenomenologia*,\\ I,\\ p.\\ 104.

[^242]: \\ *Logik*,\\ II,\\ p.\\ 55;\\ *Logica*,\\ II,\\ p.\\ 473.

[^243]: \\ *Enziklopädie*,\\ I,\\ §\\ 119,\\ p.\\ 243;\\ *Enciclopedia*,\\ §\\ 119,\\ p.\\ 129\\ \[corsivi\\ di\\ J.\\ Hyppolite\].

[^244]: \\ \[Cfr.\]\\ *Logik*,\\ II,\\ p.\\ 59;\\ *Logica*,\\ II,\\ p.\\ 476.

[^245]: \\ \[Annotazione\\ di\\ J.\\ Hyppolite.\]

[^246]: \\ *Logik*,\\ II,\\ pp.\\ 77\\ seg.;\\ *Logica*,\\ II,\\ pp.\\ 493\\ seg.

[^247]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 287.\]

[^248]: \\ \[Cfr.\\ H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 287\\ e\\ nota\\ 1,\\ dove\\ si\\ rinvia\\ a\\ I.Kant,\\ *Kritik\\ der\\ reinen\\ Vernunft*,\\ A709,\\ B737:\\ “in\\ Ansehung\\ des\\ Inhalts\\ aber\\ unserer\\ Erkenntniss\\ überhaupt,\\ \[…\]\\ haben\\ \[…\]\\ die\\ verneinende\\ \[Sätze\]\\ das\\ eigentümliche\\ Geschäft,\\ ledglich\\ das\\ Irrtum\\ *abzuhalten*.”;\\ tr.it.\\ cit.,\\ vol.II,\\ p.\\ 548.\]

[^249]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 288.\]

[^250]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 289.\]

[^251]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 290.\]

[^252]: \\ \[H.\\ Bergson,\\ *Évolution\\ créatrice*,\\ cit.,\\ cap.\\ IV,\\ p.\\ 291.\]

[^253]: \\ G.\\ W.\\ Leibniz,\\ *Monadologie*,\\ in\\ G.\\ W.\\ Leibniz,\\ *Die\\ philosophische\\ Schriften\\ von\\ G.\\ W.\\ Leibniz*,\\ a\\ cura\\ di\\ C.\\ J.\\ Gerhardt,\\ vol.\\ VI,\\ Georg\\ Olms\\ Verlag,\\ Hildesheim-New\\ York\\ 1978\\ (ristampa\\ dell’edizione\\ in\\ Berlino\\ del\\ 1885),\\ p.\\ 612;\\ cfr.\\ G.\\ W.\\ Leibniz,\\ *Monadologia*,\\ §\\ 31\\ in\\ G.\\ W.\\ Leibniz,\\ *Scritti\\ filosofici*,\\ a\\ cura\\ di\\ D.\\ O.\\ Bianca,\\ UTET,\\ Torino\\ 1967-1968,\\ vol.\\ I,\\ p.\\ 288.

[^254]: \\ *Phänomenologie*,\\ p.\\ 59;\\ *Fenomenologia*,\\ I,\\ pp.\\ 51\\ seg.

[^255]: \\ *Phänomenologie*,\\ p.\\ 227;\\ *Fenomenologia*,\\ I,\\ p.\\ 250.

[^256]: \\ \[*zweyseitige*.\]

[^257]: \\ *Glauben\\ und\\ Wissen*,\\ p.\\ 308;\\ *Fede\\ e\\ sapere*,\\ pp.\\ 142\\ seg.

[^258]: \\ *Glauben\\ und\\ Wissen*,\\ p.\\ 304;\\ *Fede\\ e\\ sapere*,\\ p.\\ 139.

[^259]: \\ *Phänomenologie*,\\ p.\\ 202;\\ *Fenomenologia*,\\ I,\\ p.\\ 221.

[^260]: \\ *Phänomenologie*,\\ p.\\ 182;\\ *Fenomenologia*,\\ I,\\ p.\\ 198.

[^261]: \\ *Glauben\\ und\\ Wissen*,\\ p.\\ 307;\\ *Fede\\ e\\ sapere*,\\ pp.\\ 141\\ seg.

[^262]: \\ *Logik*,\\ II,\\ p.\\ 311;\\ *Logica*,\\ II,\\ p.\\ 714.

[^263]: \\ \[Cfr.\\ *Phänomenologie*,\\ p.\\ 260;\\ *Fenomenologia*,\\ I,\\ p.\\ 287:\\ “*das\\ Sein\\ des\\ Geistes\\ *\[*ist*\]*\\ ein\\ Knochen*”,\\ “*l’essere\\ dello\\ spirito\\ è\\ un\\ osso*”.\]

[^264]: \\ *Phänomenologie*,\\ p.\\ 183;\\ *Fenomenologia*,\\ I,\\ p.\\ 199.

[^265]: \\ *Phänomenologie*,\\ p.\\ 80;\\ *Fenomenologia*,\\ I,\\ p.\\ 78.

[^266]: \\ *Enziklopädie*,\\ I,\\ §\\ 23,\\ *Anmerkung*,\\ p.\\ 80;\\ *Enciclopedia*,\\ §\\ 23,\\ *Annotazione*,\\ p.\\ 37.

[^267]: \\ *Enziklopädie*,\\ I,\\ §\\ 23,\\ *Anmerkung*,\\ p.\\ 80;\\ *Enciclopedia*,\\ §\\ 23,\\ *Annotazione*,\\ p.\\ 37.

[^268]: \\ \[Cfr.\\ *Enziklopädie*,\\ I,\\ §\\ 38,\\ *Anmerkung*,\\ p.\\ 108;\\ *Enciclopedia*,\\ §\\ 38,\\ *Annotazione*,\\ p.\\ 48.\]

[^269]: \\ *Enziklopädie*,\\ I,\\ §\\ 24,\\ pp.\\ 80\\ seg.;\\ *Enciclopedia*,\\ §\\ 24,\\ p.\\ 38\\ \[tr.\\ it.\\ lievemente\\ modificata\].

[^270]: \\ \[Cfr.\\ *Enziklopädie*,\\ I,\\ §\\ 25,\\ p.\\ 91;\\ *Enciclopedia*,\\ §\\ 25,\\ pp.\\ 38\\ seg.\]

[^271]: \\ *Phänomenologie*,\\ pp.\\ 22\\ seg.;\\ *Fenomenologia*,\\ I,\\ p.\\ 13.

[^272]: \\ \[*Phänomenologie*,\\ p.\\ 23;\\ *Fenomenologia*,\\ I,\\ p.\\ 14.\]

[^273]: \\ *Phänomenologie*,\\ p.\\ 23;\\ *Fenomenologia*,\\ I,\\ p.\\ 14.

[^274]: \\ *Phänomenologie*,\\ p.\\ 25;\\ *Fenomenologia*,\\ I,\\ pp.\\ 15\\ seg.

[^275]: \\ *Phänomenologie*,\\ p.\\ 25;\\ *Fenomenologia*,\\ I,\\ p.\\ 16.

[^276]: \\ *Phänomenologie*,\\ p.\\ 93;\\ *Fenomenologia*,\\ I,\\ p.\\ 93.

[^277]: \\ *Enziklopädie*,\\ I,\\ §\\ 39,\\ p.\\ 111;\\ *Enciclopedia*,\\ §\\ 39,\\ p.\\ 49.

[^278]: \\ \[Cfr.\\ *Phänomenologie*,\\ p.\\ 35;\\ *Fenomenologia*,\\ I,\\ p.\\ 25;\\ cfr.\\ *Logik*,\\ I,\\ p.\\ 22;\\ *Logica*,\\ I,\\ p.\\ 11.\]

[^279]: \\ *Phänomenologie*,\\ p.\\ 93;\\ *Fenomenologia*,\\ I,\\ p.\\ 93.

[^280]: \\ *Phänomenologie*,\\ pp.\\ 56\\ seg.;\\ *Fenomenologia*,\\ I,\\ p.\\ 49.

[^281]: \\ *Phänomenologie*,\\ p.\\ 57;\\ *Fenomenologia*,\\ I,\\ p.\\ 49.

[^282]: \\ \[*Phänomenologie*,\\ p.\\ 390;\\ *Fenomenologia*,\\ II,\\ p.\\ 76\\ trad.\\ it.\\ lievemente\\ modificata.\]

[^283]: \\ *Phänomenologie*,\\ p.\\ 57;\\ *Fenomenologia*,\\ I,\\ p.\\ 50\\ \[trad.\\ it.\\ lievemente\\ modificata\].

[^284]: \\ *Phänomenologie*,\\ p.\\ 61;\\ *Fenomenologia*,\\ I,\\ p.\\ 54.

[^285]: \\ \[*Phänomenologie*,\\ p.\\ 41;\\ *Fenomenologia*,\\ I,\\ p.\\ 32.\]

[^286]: \\ *Phänomenologie*,\\ p.\\ 58;\\ *Fenomenologia*,\\ I,\\ p.\\ 51.

[^287]: \\ \[I.\\ Kant,\\ *Kritik\\ der\\ reinen\\ Vernunft*,\\ A\\ 104\\ seg.;\\ *Critica\\ della\\ ragion\\ pura*,\\ cit.,\\ vol.\\ II,\\ p.\\ 655.\]

[^288]: \\ *Phänomenologie*,\\ p.\\ 56;\\ *Fenomenologia*,\\ I,\\ pp.\\ 48\\ seg.

[^289]: \\ \[“*Sa\\ «monstration»”.*\]

[^290]: \\ *Phänomenologie*,\\ p.\\ 56;\\ *Fenomenologia*,\\ I,\\ p.\\ 49.

[^291]: \\ *Phänomenologie*,\\ pp.\\ 26\\ seg.;\\ *Fenomenologia*,\\ I,\\ pp.\\ 17\\ seg.

[^292]: \\ *Phänomenologie*,\\ p.\\ 27;\\ *Fenomenologia*,\\ I,\\ p.\\ 18.

[^293]: \\ *Phänomenologie*,\\ pp.\\ 57\\ seg.;\\ *Fenomenologia*,\\ I,\\ p.\\ 50.

[^294]: \\ *Phänomenologie*,\\ p.\\ 58;\\ *Fenomenologia*,\\ I,\\ p.\\ 50.

[^295]: \\ \[“*empirique*”\\ traduce\\ qui\\ “*vorstellend*”,\\ reso\\ nella\\ traduzione\\ italiana\\ con\\ “per\\ rappresentazioni”.\]

[^296]: \\ *Phänomenologie*,\\ p.\\ 58;\\ *Fenomenologia*,\\ I,\\ pp.\\ 50\\ seg.

[^297]: \\ \[*Phänomenologie*,\\ pp.\\ 58\\ seg.;\\ *Fenomenologia*,\\ I,\\ p.\\ 51.\]

[^298]: \\ *Logik*,\\ II,\\ p.\\ 560;\\ *Logica*,\\ II,\\ p.\\ 945.

[^299]: \\ \[*Phänomenologie*,\\ p.\\ 61;\\ *Fenomenologia*,\\ I,\\ p.\\ 54.\]

[^300]: \\ *Phänomenologie*,\\ p.\\ 62;\\ *Fenomenologia*,\\ I,\\ p.\\ 55.

[^301]: \\ \[*Logik*,\\ II,\\ p.\\ 196;\\ *Logica*,\\ II,\\ p.\\ 605.\]

[^302]: \\ *Logik*,\\ II,\\ p.\\ 198;\\ *Logica*,\\ II,\\ p.\\ 607.

[^303]: \\ *Logik*,\\ II,\\ p.\\ 199;\\ *Logica*,\\ II,\\ pp.\\ 607\\ seg.

[^304]: \\ \[*Logik*,\\ II,\\ p.\\ 196;\\ *Logica*,\\ II,\\ p.\\ 609.\]

[^305]: \\ *Logik*,\\ II,\\ pp.\\ 303\\ seg.;\\ *Logica*,\\ II,\\ p.\\ 707.

[^306]: \\ \[Cfr.\\ Aristotele,\\ *Metafisica*,\\ IV,\\ 2\\ e\\ V,\\ 1024\\ b\\ 12-16.\]

[^307]: \\ *Logik*,\\ II,\\ pp.\\ 258\\ seg.;\\ *Logica*,\\ II,\\ p.\\ 663.

[^308]: \\ *Logik*,\\ II,\\ p.\\ 259;\\ *Logica*,\\ II,\\ p.\\ 664.

[^309]: \\ \[Annotazione\\ di\\ J.\\ Hyppolite.\]

[^310]: \\ \[Annotazione\\ di\\ J.\\ Hyppolite.\]

[^311]: \\ *Phänomenologie*,\\ p.\\ 191;\\ *Fenomenologia*,\\ I,\\ pp.\\ 208\\ seg.

[^312]: \\ *Phänomenologie*,\\ pp.\\ 227\\ seg.;\\ *Fenomenologia*,\\ I,\\ p.\\ 250.

[^313]: \\ *Phänomenologie*,\\ p.\\ 106;\\ *Fenomenologia*,\\ I,\\ p.\\ 107.

[^314]: \\ *Phänomenologie*,\\ p.\\ 181;\\ *Fenomenologia*,\\ I,\\ p.\\ 197.

[^315]: \\ *Phänomenologie*,\\ p.\\ 181;\\ *Fenomenologia*,\\ I,\\ p.\\ 197\\ \[tr.\\ it.\\ Lievemente\\ modificata\].

[^316]: \\ *Logik*,\\ II,\\ p.\\ 254;\\ *Logica*,\\ II,\\ p.\\ 659.

[^317]: \\ \[*Logik*,\\ II,\\ p.\\ 255;\\ *Logica*,\\ II,\\ p.\\ 660.\]

[^318]: \\ *Logik*,\\ II,\\ pp.\\ 255\\ seg.;\\ *Logica*,\\ II,\\ p.\\ 661.

[^319]: \\ *Phänomenologie*,\\ p.\\ 182;\\ *Fenomenologia*,\\ I,\\ p.\\ 198.

[^320]: \\ *Logik*,\\ II,\\ p.\\ 13;\\ *Logica*,\\ II,\\ p.\\ 433.

[^321]: \\ L.\\ Brunschvicg,\\ *La\\ modalité\\ du\\ jugement\\ *(*La\\ modalità\\ del\\ Giudizio*)*,*\\ cit.,\\ p.\\ 73:\\ "Il\\ sistema\\ delle\\ *rationes\\ cognoscendi*\\ non\\ fa\\ che\\ riprodurre\\ \[…\]\\ il\\ sistema\\ delle\\ *rationes\\ essendi*…"

[^322]: \\ *Logik*,\\ II,\\ p.\\ 265;\\ *Logica*,\\ II,\\ pp.\\ 669\\ seg.

[^323]: \\ *Logik*,\\ II,\\ p.\\ 266;\\ *Logica*,\\ II,\\ p.\\ 670.

[^324]: \\ *Logik*,\\ II,\\ pp.\\ 266\\ seg.;\\ *Logica*,\\ II,\\ p.\\ 671.

[^325]: \\ *Logik*,\\ II,\\ p.\\ 267;\\ *Logica*,\\ II,\\ p.\\ 671.

[^326]: \\ \[*Phänomenologie*,\\ p.\\ 46;\\ *Fenomenologia*,\\ I,\\ p.\\ 38.\]\\ La\\ quiete\\ non\\ è\\ la\\ fine\\ -cosí\\ come\\ si\\ direbbe\\ la\\ fine\\ della\\ storia-\\ bensí\\ l'altro\\ del\\ movimento,\\ e\\ il\\ movimento\\ l'altro\\ della\\ quiete,\\ e\\ la\\ Verità\\ è\\ la\\ loro\\ dialettica.

[^327]: \\ *Logik*,\\ II,\\ p.\\ 265;\\ *Logica*,\\ II,\\ p.\\ 669.

[^328]: \\ *Logik*,\\ II,\\ p.\\ 549;\\ *Logica*,\\ II,\\ p.\\ 935.

[^329]: \\ \[*Logik*,\\ II,\\ p.\\ 549;\\ *Logica*,\\ II,\\ pp.\\ 935\\ seg.\]

[^330]: \\ *Logik*,\\ II,\\ p.\\ 550;\\ *Logica*,\\ II,\\ p.\\ 936.

[^331]: \\ Non\\ è\\ inutile\\ ribadire\\ che\\ il\\ concetto\\ è\\ per\\ Hegel\\ il\\ *senso*\\ che\\ è\\ nello\\ stesso\\ tempo\\ il\\ suo\\ proprio\\ senso,\\ e\\ che\\ la\\ filosofia\\ non\\ è\\ un\\ progetto\\ che\\ ne\\ rimpiazzi\\ ad\\ altri,\\ ma\\ l'elemento,\\ il\\ medio\\ in\\ cui\\ *tutto*\\ si\\ chiarisce\\ come\\ senso.

[^332]: \\ \[Cfr.\\ G.\\ W.\\ F.\\ Hegel,\\ *Philosophie\\ des\\ Geistes*,\\ in*\\ Vorlesungsmanuskript\\ zur\\ Realphilosophie\\ (1805-1806)*,\\ in\\ *Gesammelte\\ Werke*,\\ cit.,\\ VIII,\\ p.\\ 287:\\ “Die\\ philosophie\\ entäussert\\ sich”;\\ cfr.\\ *Filosofia\\ dello\\ spirito\\ jenese*,\\ cit.,\\ p.\\ 174.\]

[^333]: \\ *Phänomenologie*,\\ p.\\ 47;\\ *Fenomenologia*,\\ I,\\ p.\\ 38.

[^334]: \\ \[*Logik*,\\ II,\\ p.\\ 553;\\ *Logica*,\\ II,\\ p.\\ 939.\]

[^335]: \\ *Logik*,\\ II,\\ pp.\\ 555\\ seg.;\\ *Logica*,\\ II,\\ p.\\ 941.

[^336]: \\ *Logik*,\\ II,\\ p.\\ 557;\\ *Logica*,\\ II,\\ p.\\ 942.

[^337]: \\ Cfr.*\\ Logik*,\\ II,\\ pp.\\ 557\\ seg.;\\ *Logica*,\\ II,\\ pp.\\ 943\\ seg.\\ \[*Cfr.\\ Phänomenologie*,\\ p.\\ 74;\\ *Fenomenologia*,\\ I,\\ p.\\ 71\]

[^338]: \\ *Logik*,\\ II,\\ p.\\ 570;\\ *Logica*,\\ II,\\ p.\\ 954.

[^339]: \\ "L'esterior\\ moto\\ sensibile\\ non\\ è\\ che\\ il\\ suo\\ \[della\\ contraddizione\]\\ esistere\\ immediato"\\ (*Logik*,\\ II,\\ p.\\ 76;\\ *Logica*,\\ II,\\ p.\\ 491).

[^340]: \\ \[Cfr\\ .\\ S.\\ Mallarmé,\\ *Plusieurs\\ sonnets*,\\ I,\\ cit.,\\ p.\\ 67;\\ tr.\\ it.\\ cit,\\ p.\\ 141.\]

[^341]: \\ \[Cfr.\\ *Logik*,\\ I,\\ p.\\ 390;\\ *Logica*,\\ I,\\ p.\\ 368.\]

[^342]: \\ \[*Logik*,\\ II,\\ p.\\ 24;\\ *Logica*,\\ II,\\ p.\\ 443.\]

[^343]: \\ *Logik*,\\ II,\\ pp.\\ 194\\ seg.;\\ *Logica*,\\ II,\\ p.\\ 603.

[^344]: \\ *Phänomenologie*,\\ p.\\ 46;\\ *Fenomenologia*,\\ I,\\ pp.\\ 37\\ seg.

[^345]: \\ Il\\ circolo\\ Essere-Senso,\\ Senso-Essere,\\ passando\\ per\\ la\\ riflessione,\\ non\\ è\\ chiusura\\ *dei*\\ sensi,\\ ma\\ apertura.\\ Al\\ contrario,\\ il*\\ limite*\\ sarebbe\\ l'indefinita\\ separazione\\ di\\ essere\\ e\\ senso,.

[^346]: \\ *Phänomenologie*,\\ p.\\ 553;\\ *Fenomenologia*,\\ II,\\ p.\\ 262.

[^347]: \\ *Phänomenologie*,\\ p.\\ 574;\\ *Fenomenologia*,\\ II,\\ p.\\ 285.

[^348]: \\ \[Cfr.\\ *Phänomenologie*,\\ p.\\ 591;\\ *Fenomenologia*,\\ II,\\ p.\\ 305.\]

[^349]: \\ \[Cfr.\\ *Phänomenologie*,\\ p.\\ 589;\\ *Fenomenologia*,\\ II,\\ p.\\ 302\\ (lievemente\\ modificata).\]

[^350]: \\ \[K.\\ Marx,\\ *Oekonomisch-philosophische\\ Manuskripte\\ aus\\ dem\\ Jahre\\ 1844*,\\ parte\\ terza,\\ XXXII,\\ in\\ Marx-Engels,\\ *Gesamtausgabe*,\\ Detlev\\ Auvermann,\\ Glashütten\\ in\\ Taunus\\ 1970,\\ parte\\ I\\ ,\\ vol.\\ III,\\ p.\\ 169;\\ cfr.\\ *Manoscritti\\ economico-filosofici\\ del\\ 1844*,\\ tr.\\ it.\\ di\\ N.\\ Bobbio,\\ Einaudi,\\ Torino\\ 1968,\\ parte\\ terza,\\ XXXII,\\ p.\\ 184.\\ D'ora\\ innanzi\\ si\\ dirà\\ *Oekonomisch-philosophische\\ Manuskripte*\\ e\\ *Manoscritti\\ economico-filosofici*.\]

[^351]: \\ *Oekonomisch-philosophische\\ Manuskripte*,\\ cit.,\\ parte\\ terza,\\ XXIII,\\ p.\\ 156;\\ *Manoscritti\\ economico-filosofici*,\\ parte\\ terza,\\ XXIII,\\ p.\\ 167\\ \[tr.\\ it.\\ lievemente\\ modificata\].

[^352]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ VI,\\ p.\\ 117;\\ *Manoscritti\\ economico-filosofici*,\\ parte\\ terza,\\ VI,\\ p.\\ 115.\]

[^353]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ VI,\\ p.\\ 117;\\ *Manoscritti\\ economico-filosofici*,\\ parte\\ terza,\\ VI,\\ p.\\ 115\\ (con\\ lievi\\ modifiche).\]

[^354]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ V,\\ p.\\ 116;\\ *Manoscritti\\ economico-filosofici*,\\ parte\\ terza,\\ V,\\ p.\\ 113.\]

[^355]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ VI-VII,\\ p.\\ 118;\\ *Manoscritti\\ economico-filosofici*,\\ parte\\ terza,\\ VI-VII,\\ p.\\ 116.\]

[^356]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ XXVI,\\ p.\\ 160;\\ *Manoscritti\\ economico-filosofici*,\\ parte\\ terza,\\ XXVI,\\ p.\\ 172.\]

[^357]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ XX,\\ p.\\ 136;\\ *Manoscritti\\ economico-filosofici*,\\ parte\\ terza,\\ XX,\\ pp.\\ 138\\ seg.\]

[^358]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ IV,\\ p.\\ 114;\\ *Manoscritti\\ economico-filosofici*,\\ parte\\ terza,\\ IV,\\ p.\\ 111.\]

[^359]: \\ \[*Oekonomisch-philosophische\\ Manuskripte*,\\ cit.,\\ parte\\ terza,\\ XII,\\ p.\\ 152;\\ *Manoscritti\\ economico-filosofici*,\\ parte\\ terza,\\ XII,\\ p.\\ 161.\]

[^360]: \\ \[“*un\\ creux\\ toujours\\ futur”*:\\ cfr.\\ P.\\ Valéry,\\ *Le\\ cimetière\\ marin,\\ *VIII,\\ cit.,\\ in\\ *Œuvres*,\\ cit.,\\ p.\\ 149;\\ tr.it.\\ *Il\\ cimitero\\ marino*,\\ VIII,\\ in\\ P.\\ Valéry,\\ *Opere\\ poetiche*,\\ cit.,\\ p.\\ 199.\]

[^361]: \\ *Phänomenologie*,\\ p.\\ 153;\\ *Fenomenologia*,\\ I,\\ pp.\\ 161\\ seg.

[^362]: \\ \[*Phänomenologie*,\\ p.\\ 232;\\ *Fenomenologia*,\\ I,\\ p.\\ 256.\]

[^363]: \\ \[*Phänomenologie*,\\ p.\\ 148;\\ *Fenomenologia*,\\ I,\\ p.\\ 156.\]

[^364]: \\ \[*Phänomenologie*,\\ p.\\ 390;\\ *Fenomenologia*,\\ II,\\ pp.\\ 76\\ seg.\]

[^365]: \\ *Phänomenologie*,\\ p.\\ 382;\\ *Fenomenologia*,\\ II,\\ pp.\\ 67\\ seg.

[^366]: \\ *Phänomenologie*,\\ p.\\ 591;\\ *Fenomenologia*,\\ II,\\ p.\\ 305\\ \[“ou\\ la\\ *Phénoménologie*”:\\ la\\ traduzione\\ italiana\\ rende\\ invece\\ con\\ “la\\ *scienza*\\ del\\ *sapere\\ apparente*”\\ ciò\\ che\\ il\\ tedesco\\ esprime\\ con\\ “die\\ *Wissenschaft\\ des\\ erscheinenden\\ Wissens*”.\]

[^367]: \\ \[*Phänomenologie*,\\ p.\\ 484;\\ *Fenomenologia*,\\ II,\\ p.\\ 184.\]

[^368]: \\ *Phänomenologie*,\\ p.\\ 417;\\ *Fenomenologia*,\\ II,\\ p.\\ 108.\\ \[con\\ lievi\\ modifiche.\]

[^369]: \\ *Phänomenologie*,\\ p.\\ 416;\\ *Fenomenologia*,\\ II,\\ p.\\ 107.

[^370]: \\ G.\\ W.\\ F.\\ Hegel,\\ *Vorlesungen\\ über\\ die\\ Philosophie\\ der\\ Geschichte*,\\ cit.,\\ in\\ *Werke*,\\ cit.,\\ XII,\\ pp.\\ 41\\ sg.;\\ cfr.\\ *Lezioni\\ sulla\\ filosofia\\ della\\ storia*,\\ cit.,\\ vol.\\ III,\\ p.\\ 82.

[^371]: \\ *Phänomenologie*,\\ p.\\ 590;\\ *Fenomenologia*,\\ II,\\ p.\\ 304.

[^372]: \\ *Phänomenologie*,\\ p.\\ 590;\\ *Fenomenologia*,\\ II,\\ p.\\ 304.

[^373]: \\ *Enziklopädie*,\\ III,\\ §\\ 552,\\ p.\\ 353;\\ *Enciclopedia*,\\ §\\ 552,\\ pp.\\ 525\\ seg.

[^374]: \\ \[“Mais\\ rendre\\ la\\ lumière\\ suppose\\ d’ombre\\ une\\ morne\\ moitié”.\\ Cfr.\\ P.\\ Valéry,\\ *Le\\ cimetière\\ marin*,\\ VII,\\ in\\ *Œuvres*,\\ cit.,\\ I,\\ p.\\ 148;\\ tr.\\ it.\\ cit.,\\ p.\\ 199.\]
